GALAXIS ÚTIKALAUZ - 1.

Douglas Adams
Galaxis Útikalauz Stopposoknak
(Tartalom)

Jonny Brocknak és Clare Gorstnak meg a többi
arlingtoniánusnak cserébe a teáért, együttérzésért és a
kanapéért
Előszó
Messze kinn a Galaxis Nyugati Spirálkarjának soha fel
nem térképezett, isten háta mögötti zugában található egy
sehol sem jegyzett sárga nap.
Durván kilencvenmillió mérföldre tőle kering egy
tökéletesen jelentéktelen, kékeszöld bolygócska, melynek
majomtól eredő civilizációja oly döbbenetesen primitív,
hogy a kvarcórát még mindig pompás dolognak tartja.
Ez a bolygó a következő problémával küzd vagy inkább
küzdött: az ott élők többsége ideje nagy részében
boldogtalan volt. Számos megoldást javasoltak a probléma
gyógyítására, ezek azonban többnyire zöld és piros hasú
papírok mozgásához kapcsolódtak, ami meglepő, hiszen
végül is nem a színes papírok voltak boldogtalanok.
Így hát fennmaradt a probléma: jókora tömegek voltak
elkeseredve, és sokan közülük nyomorúságosan érezték
magukat, még azok is, akiknek volt kvarcórájuk.

Többen mindinkább úgy vélték, hogy kár volt lejönni a fáról.
Mások egyenesen azt állították, hogy felmenni is kár volt rá,
jobb lett volna, ha ki se bújnak az óceánból.
Ám egy csütörtöki napon, csaknem kétezer évvel azután,
hogy valakit felszögeztek a fára, mert azt mondta, milyen
remek is lenne, ha az emberek a változatosság kedvéért
kedvesek volnának egymáshoz, egy Rickmansdorfi
kávéházban magányosan üldögélő lány rájött, hol volt
kezdettől fogva a hiba, és hogyan lehetne a világot
kellemessé és széppé tenni. A megoldás ezúttal helyes
volt, bevált volna, és még csak föl se szögeztek volna
senkit sehová.
Bármily szomorú is, a leány nem jutott el a telefonig, hogy
beszámolhasson valakinek a felfedezésről, mert egy
szörnyen ostoba katasztrófa meggátolta benne, a
megoldás így mindörökre elveszett.
Ez a történet nem a leányról szól.
Ez a történet a szörnyen ostoba katasztrófáról és
egynémely következményéről szól.
Ez a történet emellett egy könyvről is szól, melynek címe:
GALAXIS Útikalauz Stopposoknak. Ez nem földi könyv,
sosem adták ki a Földön, és a szörnyű katasztrófát
megelőzően egyetlen földlakó se látta vagy hallott róla.
A könyv mindazonáltal szerfelett figyelemreméltó.
Valószínűleg ez a legfigyelemreméltóbb könyv, ami csak
napvilágot látott a Kisgöncöl óriási kiadóhivatalainak
gondozásában - bár a földlakók ezekről se hallottak.
Ez a könyv nem csupán hallatlanul figyelemreméltó, hanem
elképesztően sikeres is: Népszerűbb, mint a Mennyei Házi

Mindentudó, jobban fogy, mint a Hatvanhárom További
Figura Súlytalanság Esetére című illusztrált kiadvány, és
ellentmondásosabb, mint Oolon Coluphid filozófiai
bombaként robbanó trilógiája: a Hol Tévedett Isten, a Még
Néhány Isten Legsúlyosabb Tévedéseiből, és a Végül Is
Kicsoda Ez Az Isten Egyáltalán?
A Galaxis Külső Keleti Peremének néhány liberálisabb
civilizációja számára a GALAXIS Útikalauz már kiszorította
a hatalmas Encyclopaedia Galacticát, s egyedül tölti be az
összes tudás és bölcsesség tárházának szerepét, mert
noha sok benne a hézag, és tele van kétes, de legalábbis
üvöltően pontatlan adattal, két fontos vonatkozásban
felülmúlja kevésbé szárnyaló elődjét.
Egyrészt némileg olcsóbb. Másrészt borítóján a következő
szavak láthatók, szép nagy betűkkel szedve: NE ESS
PÁNIKBA!
Ez a történet, mely a szörnyen ostoba csütörtökről és
rendkívüli következményeiről, valamint arról a szövevényes
kapcsolatról szól, mely e következményeket összefűzi e
figyelemreméltó könyvvel, egyszerűen kezdődik.
Ez a történet egy házzal kezdődik.

1. fejezet
A ház a falu szélén állt egy enyhe emelkedőn.
Magányos épület volt, kilátással a szélesen elterülő
tanyavilágra. Az égvilágon semmi feltűnő se volt rajta. Úgy
harmincéves, szögletesen guggoló téglaépület volt, négy
utcai ablakkal s olyan méretekkel és arányokkal, melyek

többé-kevésbé megbízhatóan kivívták szinte mindenki
nemtetszését.
Arthur Dent volt az egyetlen személy, akinek jelentett
valamit a ház, és neki is csak azért, mert történetesen ő
lakott benne. Körülbelül három éve lakott itt, azóta, hogy
kiköltözött Londonból, mert idegesítőnek és zavarónak
találta. Ő is harmincéves lehetett; magas, sötét hajú és
sohasem igazán nyugodt. Leginkább az nyugtalanította,
hogy az emberek folyton megkérdezték tőle, mitől olyan
nyugtalan. A helyi rádiónál dolgozott, melyről gyakran
mondta barátainak, hogy sokkal érdekesebb annál, ahogy
ők látják. Igaza volt, barátai általában hirdetésekkel
foglalkoztak.
Szerdán egész éjjel zuhogott az eső. A ház előtt az ösvény
nedves volt és sáros, de a csütörtök reggeli nap tisztán
ragyogva virradt fel Arthur Dent házára; mint később
kiderült, utoljára.
Arthur még nem fogta fel teljesen, hogy a tanács le akarja
rombolni a házát, hogy gyorsforgalmi utat építsen a helyére.
Csütörtökön reggel nyolckor Arthur nem érezte igazán
jól magát. Kábán ébredt, kibújt az ágyból, bávatagon
kóválygott a szobában, ablakot nyitott, meglátott egy
buldózert, belebújt a papucsába, és a fürdőszobába
trappolt mosdani.
Fogkrém a fogkefére - megvan. Sikálás.
Borotválkozótükör - a plafonra mered. Arthur beállítja. A
tükörben felvillan a másik buldózer képe a fürdőszoba
ablakán át. A tükör beállítása jó, Arthur borostáit tükrözi.

Arthur leborotválja őket, mosdik, törülközik, kitrappol a
konyhába, hogy bekapjon valami jóízűt.
Kanna, villásdugó, tej, kávé. Ásítás.
Átvillan a fején a szó: buldózer. Hogy jön ez ide?
A buldózer a konyhaablak túloldalán meglehetősen
hatalmas jószág.
Arthur rámered.
Sárga - gondolja, és a hálószobába trappol öltözni.
Útban a hálószoba felé megáll, hogy igyék egy jókora
pohár vizet, majd még egyet. Másnaposságra gyanakszik.
Mitől is másnapos? Ivott volna az elmúlt éjjel? Föltehetőleg.
Fölvillan valami a borotválkozó tükörben.
Sárga - gondolja, és kitrappol a hálószobába.
Megáll és elgondolkozik. A kocsma, gondolja. Hűha, a
kocsma! Halványan rémlik, hogy dühös volt, méghozzá
valami nagyon fontos dolog miatt. Mindenkinek mesélte:
gyanítható, hogy hosszasan mesélte mindenkinek:
legtisztább vizuális emlékei a többi ember arcára fagyott
üveges pillantásokra vonatkoznak. Valami új gyorsforgalmi
útról volt szó, melyet akkor fedezett fel. Hónapok óta
lehetett hallani róla, de valahogy senki se tudott róla
semmit. Nevetséges! Még egy hatalmas kortyvíz. Majd
elrendeződik az ügy magától, gondolja, a tanács ezúttal
elvetette a sulykot. Majd elrendeződik.
Úristen, micsoda borzasztó másnaposságba kerül ez neki!
Belenéz a hálószobatükörbe. Kiölti a nyelvét.
Sárga - gondolja. Átvillan a fején a szó: sárga. Vajon hogy
jön ez ide?
Tizenöt másodperc múlva Arthur a háza előtt fekszik, egy

hatalmas, sárga buldózer útjában, mely a kerti ösvényen
halad fölfelé.
Ahogy mondani szokás, Mr. L. Prosser is csak ember
volt. Más szavakkal szén alapú, kétlábú életformához
tartozott, mely a majomtól ered. Még pontosabban,
negyvenéves volt, kövér és elhanyagolt. A helyi tanácsnál
dolgozott. Érdekes tény, hogy Dzsingisz kán egyenes
leszármazottja volt férfiágon, bár erről ő maga sem tudott.
A közbülső generációk és a faji keveredés úgy
összekuszálták a génjeit, hogy nem is maradtak
kifejezetten mongolos vonásai. Csupán tömzsi testalkata,
valamint a kis szőrmekalapok iránti vonzalma utalt
csökevényesen a nagy hatalmú ősökre.
Szó sincs róla, Mr. Prosser nem volt harcos alkat: ideges
volt és gondterhelt. Aznap éppen különösen gondterhelt
volt, mivel súlyos akadály gátolta munkája elvégzésében -
abban, hogy még naplemente előtt eltakaríttassa Arthur
Dent házát az útból.
- Ugyan már, Mr. Dent - mondta -, maga is tudja, hogy
nem nyerhet. Nem fekhet itt a buldózer útjában az idők
végezetéig.
Mr. Prosser szerette volna, ha szemei szúrós
határozottsággal merednek Arthurra, azok azonban
fütyültek rá.
Arthur a sárban feküdt.
- Benne vagyok - fröcsögte -, majd meglátjuk, ki
rozsdásodik el hamarabb.
- Attól tartok; bele kell törődnie - mondta Mr. Prosser,

miközben kis szőrmekalapját markolászta, és körbe-körbe
gyűrögette a feje búbján. - A gyorsforgalmi utat meg kell
építeni, és meg is építik.
- Most hallok erről először - mondta Arthur -, már miért
kellene megépíteni?
Mr. Prosser fenyegette egy darabig Arthurt az ujjával, aztán
abbahagyta.
- Hogyhogy miért kell megépíteni? - mondta. - Ez
gyorsforgalmi út lesz. A gyorsforgalmi utakat pedig építeni
kell.
A gyorsforgalmi utak olyan eszközök, melyek lehetővé
teszik, hogy egyesek A-ból B-be rohanhassanak, míg
mások B-ből A-ba rohannak. Azok az emberek, akik az A
és B pontok közötti tetszőleges C helyen élnek, gyakran
eltűnődnek rajta, vajon mi lehet olyan remek A-ban, hogy
annyian odasereglenek B-ből, és hogy mi lehet olyan
remek B-ben, hogy annyian odasereglenek A-ból. A Cbeliek leginkább azt szeretnék, ha a népek egyszer s
mindenkorra eldöntenék végre, hogy hol a fenében akarnak
lenni tulajdonképpen.
Mr. Prosser D-ben szeretett volna lenni. Teljesen mindegy
volt számára, hol is van ez a D, feltéve, hogy A-tól, B-től és
C-től is igen-igen messze van. Szép kis kunyhót építene
oda, fejszékkel az ajtó fölött, s kellemesen eltöltené az időt
E-ben, mely nem más, mint a D-hez legközelebb eső
kocsma. A felesége persze jobban szeretné a futórózsát,
de ő marad a fejszéknél. Fogalma sincs, hogy miért -
egyszerűen szereti a fejszéket. Mr. Prosser elvörösödött a
buldózervezető gúnyos vigyorának kereszttüzében.

Mr. Prosser áthelyezte testsúlyát egyik lábáról a másikra,
de az is ugyanolyan kényelmetlen volt.
Valaki
döbbenetes
alkalmatlanságról
tett
itt
tanúbizonyságot: Mr. Prosser erősen remélte, hogy ez a
valaki nem ő volt.
- Magának is joga volt hozzá, hogy javaslatokat tegyen,
vagy tiltakozást jelentsen be a kellő időben - jegyezte meg.
- A kellő időben, mi?! - süvöltötte Arthur. - A kellő időben?
Akkor hallottam először az egészről, amikor beállított ide
egy munkás tegnap. Megkérdeztem, azért jött-e, hogy
megpucolja az ablakot, mire ő azt felelte, hogy nem, hanem
azért, hogy szétrombolja a házat. Persze nem ezzel kezdte.
Dehogy. Előbb letörölt pár ablakot, s megvágott öt fontra.
Csak aztán mondta meg.
- De Mr. Dent, a tervek az elmúlt kilenc hónapban
rendelkezésére álltak a helyi tervezőirodában!
- Ó, hogyne! Én is egyenesen odamentem, hogy
megnézzem őket, mihelyst hallottam a dologról, tehát
tegnap délután. Maguk aztán nem erőlködtek valami
nagyon, hogy felhívják rájuk a figyelmet, ugye? Úgy értem,
hogy például szóltak volna valakinek, vagy ilyesmi.
- De hiszen a tervek ki voltak állítva.
- Ki voltak állítva? Éppenséggel a pincébe kellett
lemennem, hogy megtaláljam őket.
- Ott van a kiállítási részleg.
- Zseblámpával.
- Talán leszakadt a villanyvezeték.
- Meg a lépcső.
- Nézze, végül is megtalálta a feljegyzést, nem?

- Ó, hogyne - felelte Arthur -, megtaláltam. Egy
használaton kívüli vécében elsuvasztott, bezárt iratszekrény
fenekén volt kiállítva, az ajtón a következő felirattal:
Vigyázz! A leopárd harap!
A fejük fölött elúszott egy felhő. Árnyékot vetett Arthur
Dentre, amint könyökére támaszkodva hevert a hideg
sárban. Mr. Prosser összeráncolta a szemöldökét.
- Nem mintha szép ház volna - jegyezte meg.
- Sajnálom. Nekem például tetszik.
- A gyorsforgalmi út is tetszeni fog.
- Ó, fogja már be! - mondta Arthur Dent. - Fogja be, és
menjen a francba innen a rohadt gyorsforgalmi útjával
együtt! Maga is tudja, hogy ezúttal elvetették a sulykot.
Mr. Prosser szája néhányszor kinyílt és becsukódott, míg
elméjén megmagyarázhatatlan, ám kifejezetten vonzó
képsor futott át: Arthur Dent háza, amint a lángok emésztik,
miközben maga Arthur sikoltozva menekül a lángoló romok
közül, és a hátából legalább három súlyos dárda nyele
mered ki. Mr. Prossert gyakran üldözték ilyen képzetek, s
meglehetősen nyugtalan volt miattuk. Hebegni kezdett,
majd összeszedte magát.
- Mr. Dent - szólt.
- Mi van? - mondta Arthur.
- Hadd szolgáljak némi tényszerű felvilágosítással. Van-e
fogalma arról, mekkora kárt szenvedne a buldózer, ha
simán keresztülengedném magán?
- Nincs. Mekkorát? - kérdezte Arthur.
- Semekkorát - felelte Mr. Prosser, és idegesen odább
csörtetett, azon gondolkodva, miért is tölti be a fejét ezer

meg ezer szőrös lovas, aki mind ővele üvöltözik.
Érdekes egybeesés folytán a semekkora azt is
pontosan tükrözi, mekkora esélyt tulajdonított volna a
majomtól származó Arthur Dent annak, hogy egyik
legközelebbi barátja korántsem a majomtól származik, de
még csak nem is Guildford városából, amit általában
állítani szokott, hanem a Betelgeuse mellől, egy kis
bolygóról.
Arthur Dent ezt sohase gyanította volna.
Arthur Dent barátja mintegy tizenöt évvel ezelőtt érkezett a
Földre, és keményen dolgozott, hogy beilleszkedjék az
ottani társadalomba; el kell ismerni sikeresen: Így például
mind a tizenöt évet azzal töltötte, hogy állástalan színésznek
adta ki magát, ami eléggé hihető is volt.
Csupán egy bakit követett el, mert kissé összecsapta az
előkészítő kutatásokat. Előzetes információi alapján úgy
vélte, hogy a Ford Prefect(1) név kellemesen
feltűnésmentes lesz.
Nem volt feltűnően magas, vonásai megkapóak voltak, de
nem feltűnően csinosak. Drótmerev, vörösesszőke haját a
halántékából hátrafésülte. Arcbőre olyan benyomást keltett,
mintha hátrahúzódna az orrától. Volt benne valami alig
érezhetően különös, de nehéz lett volna megállapítani, hogy
mi. Talán az, hogy nem pislogott elég gyakran, s akik egy
darabig beszélgettek vele, azok előbb-utóbb helyette is
könnyezni kezdtek. Talán az, hogy kicsivel szélesebben
mosolygott a kelleténél, amitől az embereknek az a zavaró
érzésük támadt, hogy Ford mindjárt a torkuknak ugrik.

Legtöbb Földön szerzett barátja szerint különc volt, de
ártalmatlan: féktelen duhaj, fura szokásokkal. Gyakran
állított be hívatlanul egyetemi fogadásokra. Ilyenkor
egykettőre berúgott, és hozzálátott, hogy bohócot csináljon
az összes asztrofizikusból, akit előtalált, amíg csak ki nem
rúgták.
Időnként erőt vett rajta az ábrándozás, s úgy bámult bele az
égbe, mintha hipnotizálnák. Ha ilyenkor megkérdezték,
hogy mit csinál; némi zavart röstelkedés után elvigyorodott,
és viccelni próbált:
- Ó, csak repülő csészealjakat lesek - mire mindenki
nevetett, és megkérdezték, hogy miféléket. - Zöldeket -
vigyorgott fenyegetően Ford, hahotázott egyet, majd sietve
betért a legközelebbi kocsmába, ahol egyik hatalmas
rundot a másik után rendelte.
Az ilyen esték általában rosszul végződtek. Ford teljesen
elázott a whiskytől, félrehúzódott egy sarokba valami
lánnyal, és arról zagyvált neki, hogy a repülő csészealj
színe, becsszóra, nem is olyan fontos.
Amikor pedig félig bénán támolygott hazafelé a néptelen
utcákon, meg-megkérdezte az arra járó rendőröket, nem
ismerik-e véletlenül az utat a Betelgeuséhoz. Amire a
rendőrök azt felelték:
- Nem gondolja, uram, hogy ideje volna hazamenni?
- Éppen azt próbálom, picinyem, éppen azt próbálom -
hangzott minden esetben Ford válasza.
A valóságban, amikor az égre meredt, teljesen mindegy
volt neki, hogy miféle csészealj jön. Csak azért mondott
mindig zöldet, mert ez volt a Betelgeuse kereskedelmi

felderítő naszádjainak a hagyományos színe.
Ford elkeseredetten várta, hogy bármiféle repülő csészealj
érkezzék, mert tizenöt év roppant hosszú idő ahhoz, hogy
megrekedjék valahol az ember, hát még akkor, ha ezt olyan
észbontóan unalmas helyen teszi, mint amilyen a Föld.
Ford már csak azért is várta a repülő csészealjakat, mert
tudta, hogyan intse magához őket, és hogyan kell
felkéredzkedni rájuk. Tudta, hogyan nézheti meg a
Világegyetem összes Csodáját kevesebb, mint napi
harminc altair dollárért.
Mert Ford Prefect valójában annak a szerfelett
figyelemreméltó könyvnek, a GALAXIS Útikalauznak az
utazó informátora volt.
Az ember alkalmazkodóképessége mesés. Arthur háza
körül ebédidőre kialakult a dolgok nyugodt rendje. Arthur
elfogadott szerepe az volt, hogy a sárban heverve
pancsoljon, és időről időre az ügyvédjét, az anyját, illetve az
olvasnivalóját követelje.
Mr. Prosser szerepe az volt, hogy időről időre új ötletekkel
döfködje Arthurt, például a Közjóról vagy a Fejlődés
Menetéről szavaljon, elmondja, hogy Egyszer az én
Házamat Is Ledöntötték, Vissza Se Néztem, és hogy
mindenféle fenyegetéssel és hízelgéssel próbálkozzék. A
buldózervezetők elfogadott szerepe az volt, hogy körben
üldögélve kávézzanak, és a szakszervezet szabályaival
kísérletezve megvizsgálják, hogyan fordíthatnák a helyzetet
saját - anyagi - hasznukra.
A Föld lassan haladt napi pályáján.
A nap mindinkább felszárította Arthur pocsolyáját.

Ismét árnyék vetődött Arthurra.
- Helló, Arthur! - mondta az árnyék.
Arthur a napba hunyorgott, és meglepődve észlelte, hogy
Ford Prefect áll fölötte.
- Ford! Helló! Hogy vagy?
- Remekül - mondta Ford. - Figyelj csak, ráérsz?
- Hogy ráérek-e? - hördült fel Arthur. - Hát, ha eltekintek
attól, hogy itt kell feküdnöm, különben ezek a buldózerek
lerombolják a házamat, ráérek. - Miért?
A Betelgeusén ismeretlen fogalom az irónia; ha Ford
Prefect nem koncentrált, gyakran nem is értette.
- Nagyszerű! - felelte. - Hol beszélgethetünk nyugodtan?
- Hol micsinálhatunk? - kérdezte Arthur.
Ford néhány pillanatig nem figyelt oda. Meredten bámulta
az eget, mint a nyúl, mely el akarja gázoltatni magát egy
autóval. Aztán leguggolt Arthurhoz.
- Beszélnünk kell - mondta sürgetően.
- Rendben - mondta Arthur. - Beszélj.
- És innunk - mondta Ford. - Életbevágóan fontos, hogy
beszéljünk és igyunk. Most rögtön. A faluban, a
kocsmában.
Újabb ideges, várakozásteljes pillantást vetett az égre.
- Figyelj, hát nem érted?! - süvöltötte Arthur. Prosserra
mutatott. - Az az ember le akarja dönteni a házamat!
Ford értetlenül nézett.
- Ehhez terád nincs szükség, nem? - kérdezte.
- De én nem akarom, hogy szétverje a házamat!
- Aha.
- Figyelj, Ford, mi bajod? - kérdezte Arthur.

- Semmi. Semmi baj. Nézd, soha életedben nem hallottál
még olyan fontos dolgot, mint amit mondani akarok. Most
kell elmondanom, és a Ló és Lovász bárjában kell
elmondanom.
- Miért?
- Mert nagy adag italra lesz szükséged.
Ford Arthurra meredt, és Arthur meglepve észlelte, hogy
gyengül az akarata. Nem tudhatta, hogy ez annak az ősi
kocsmai játéknak a következménye, melyet Ford az Orion
Béta naprendszer madranitbánya-övezeteit kiszolgáló
hiperűrkikötökben gyakorolt.
A játék távolról emlékeztetett a Földön ismert indián
birkózásra. Két versenyző ül az asztal két oldalán,
mindegyikük előtt áll egy pohár.
A két pohár közé egy üveg ó-Janx-szesz kerül (melyet a
régi-régi orioni bányásznóta tesz halhatatlanná: „Ó, ne tölts
többet az ó-Janx-szeszből, Nem, ne tölts többet az ó-Janxszeszből, Mert fejem rááll, nyelvem megáll, szemem szétáll,
éltem leáll, Nem, már csak egyet tölts abból a bűnös óJanx-szeszből „).
A két versenyző most teljes akaraterejével az üvegre
koncentrál - a cél az, hogy az üveg megbillenjen, és a
szesz az ellenfél poharába ömöljön, akinek ezután
természetesen ki kell ürítenie a poharát.
A palackot ekkor újratöltik, és a játszma folytatódik. Újra és
újra.
Aki egyszer veszíteni kezd, az valószínűleg végig veszíteni
is fog, mivel a Janx-szesz egyik hatása az, hogy csökkenti
a telekinetikus potenciált.

Amikor az előre megállapított mennyiségű szesz elfogyott,
a vesztes zálogot ad; a zálog kiváltásához rendszerint
obszcén feladatokat kell teljesíteni.
Ford Prefect, ha csak tehette, vesztett.
Ford pillantásának súlya alatt Arthur egyre inkább érezte,
hogy vágyódik a Ló és Lovász ivójába.
- De mi lesz a házammal?... - kérdezte tétován.
Ford Mr. Prosserre nézett, és gonosz ötlet villant át az
agyán.
- Le akarja dönteni a házadat? - kérdezte.
- Igen, és a helyébe egy gyorsfor...
- De nem kezdhet hozzá, mert itt fekszel a buldózer
útjában?
- Igen, és...
- Bízom benne, hogy kidolgozhatunk valamilyen
kompromisszumot - jelentette ki Ford. - Elnézést kérek! -
kiáltotta.
Mr. Prosser (aki a buldózervezetők szószólójával vitatkozott
arról, hogy veszélyezteti-e Arthur Dent a dolgozók
egészségét, és ha igen, mennyi pénz jár a dolgozóknak)
körülnézett. Meglepve és némi ijedelemmel tapasztalta,
hogy Arthurnak társasága akadt.
- Igen? Tessék? - kiáltotta. - Észhez tért végre, Mr. Dent?
- Föltételezhetjük-e egyelőre - kérdezte Ford -, hogy
nem?
- Nos? - sóhajtotta Mr. Prosser.
- Föltételezhetjük-e azt is - folytatta Ford -, hogy ma már
nem is fog?
- És akkor mi van?

- Akkor az ön emberei egész nap ott állnak, és nem
csinálnak semmit, nemde?
- Meglehet, meglehet...
- Nos, ha ön ebbe így is, úgy is beletörődött, akkor már
nem szükséges, hogy Arthur továbbra is ott feküdjön, ugye?
- Micsoda?
- Nem szükséges - ismételte Ford türelmesen -, hogy
Arthur továbbra is ott feküdjön.
Mr. Prosser elgondolkodott.
- Hát nem, tulajdonképpen nem - mondta - nem igazán
szükséges...
Prosser ideges volt. Úgy vélte, hogy kettejük közül az egyik
nem viselkedik igazán ésszerűen.
- Ha tehát ön hajlandó olybá venni, hogy Arthur továbbra is
itt fekszik, akkor nem volna akadálya annak, hogy
félórácskára elugorjak vele ide a kocsmába. Mit szól
hozzá?
Mr. Prosser úgy vélte, ez kész őrület.
- Ésszerűen hangzik - mondta megnyugtató hangon, és
azon tűnődött, kit akar megnyugtatni.
- S ha utána ön is elugrana egy gyors kortyra, számíthat az
együttműködésünkre - ajánlotta Ford.
- Nagyon köszönöm - Mr. Prossernek már fogalma se volt,
mit mondhatna - nagyon köszönöm, igazán kedves... -
Összeráncolta a szemöldökét, aztán elmosolyodott, aztán
megpróbálta a kettőt együtt, nem ment, görcsösen
belemarkolt a szőrmekalapjába, és körbegyűrte a fején.
Akárhonnan nézte, úgy látszott, hogy győzött.
- Ha tehát - folytatta Ford - ön volna szíves idejönni és

lefeküdni...
- Micsoda? - kérdezte Mr. Prosser.
- Ó, sajnálom - mondta Ford -, úgy látszik, nem értettem
meg magam elég világosan. Valakinek le kell feküdnie a
buldózerek elé, nem? Hiszen különben mi sem gátolná
őket abban, hogy lerombolják Mr. Dent házát, nemde?
- Micsoda? - kérdezte újfent Mr. Prosser.
- Egyszerű - mondta Ford. - Az ügyfelem, Mr. Dent,
mindössze ahhoz a feltételhez köti távozását az ön
buldózerjeinek az útjából, hogy ön fekszik ide helyette.
- Miről beszélsz? - kérdezte Arthur, de Ford oldalba bökte
a cipőjével, hogy maradjon csöndben.
- Maga tehát azt akarja - Mr. Prosser megpróbálta, hogy
ezt a szokatlan gondolatot megfogalmazza a saját számára
-, hogy én menjek oda és feküdjek le?
- Úgy van.
- A buldózer elé?
- Úgy van.
- Mr. Dent helyett.
- Úgy van.
- Bele a sárba.
- Bele, ahogy mondja, a sárba.
Mr. Prosser felismerte, hogy vesztett, és ettől úgy
megkönnyebbült, mintha hatalmas terhet vettek volna le a
válláról. Ez volt az a világ, amelyben otthon volt.
Felsóhajtott.
- És ennek fejében ön magával viszi Mr. Dentet a
kocsmába?
- Pontosan - helyeselt Ford. - Hajszálpontosan.

Mr. Prosser tett néhány óvatos lépést, majd megállt.
- Megígérik? - kérdezte.
- Megígérjük - felelte Ford. Arthurhoz fordult. Gyerünk -
mondta -, kelj fel, hogy az emberünk lefekhessen.
Arthur felállt. Úgy érezte, álmodik.
Ford intett Prossernek, aki szomorúan, nehézkesen leült a
sárba. Úgy érezte, az egész élete álom, s néha
elgondolkodott afelől, vajon kinek az álma lehet, és hogy az
illető élvezi-e. A sár lassan összezárult az ülepe és a karjai
körül, s kezdett a cipőjébe szivárogni.
Ford szigorúan nézett rá.
- Semmiféle fondorlatos házrombolás a távollétünkben, így
van? - kérdezte.
- A puszta ötlet - morogta Mr. Prosser - még el sem
kezdett gondolkodni azon - folytatta és hátradőlt -, hogy
adjon-e esélyt önmagának arra, hogy felbukkanjon a
fejemben.
Közeledett a
buldózervezetők
szakszervezetének
képviselője. Mr.Prosser hátraengedte a fejét, és becsukta
a szemét. Igyekezett felsorakoztatni érveit annak
bizonyítására, hogy most sem veszélyezteti saját
egészségét. Korántsem volt biztos ebben - elméjét ricsaj
töltötte be, lovak, füst, vérszag. Mindig ez történt vele, ha
pocsékul érezte magát, vagy ha úgy vélte, hogy rászedték.
Sose tudta megmagyarázni magának. Abban a sokadik
dimenzióban, amelyről oly keveset tudunk, a hatalmas kán
dühödten üvöltött, miközben Mr. Prosser vacogott némileg,
és halkan nyüszített. Érezte, hogy könnycseppek szurkálják
belülről a szemhéját. Bürokrata baromságok, mérges

pasasok a sárban, érthetetlen idegenek, akik
megmagyarázhatatlan megaláztatásokban részesítik, és
egy egész ármádia ismeretlen lovas, aki mind rajta röhög a
saját fejében - micsoda nap!
Micsoda nap! Hogy lebontják-e Arthur házát még ma, vagy
sem - Ford Prefect tudta, mindez annyit se számít, mint
egypár dingókutyavese. Arthur még mindig nyugtalan volt.
- Megbízhatunk benne? - kérdezte.
- A magam részéről a világ végezetéig megbíznék benne -
mondta Ford.
- Na persze - mondta Arthur. - Mikor lesz az?
- Úgy tizenkét perc múlva - felelte Ford. - Gyerünk, hadd
igyak valamit.

2. fejezet
Az Encyclopaedia Galactica egyik cikkelye az
alkoholról szól. Megtudjuk belőle, hogy az alkohol színtelen,
illékony folyadék, melyet cukrok erjesztésével nyernek. Egy
megjegyzés kitér az alkohol intoxikáló hatására egyes
szénalapú létformák esetében.
Az alkohol a GALAXIS Útikalauzban is szerepel. Megtudjuk
belőle, hogy a legjobb létező ital a Pángalaktikus
Gégepukkasztó.
Megtudjuk belőle, hogy a Pángalaktikus Gégepukkasztó
hatása olyan, mint amikor szétverik az ember agyát egy
lédús citromszelettel, melyet vaskos aranytéglára
erősítettek.
A GALAXIS Útikalauz arról is tájékoztat, hogy mely

bolygókon
mixelik
a
legjobb
Pángalaktikus
Gégepukkasztót, várhatólag mennyit kell fizetni érte, és
miféle jótékony szervezetek segíthetnek az utólagos
rehabilitációban.
A GALAXIS Útikalauz azt is elmondja, hogyan mixeljünk
magunknak Pángalaktikus Gégepukkasztót.
- Töltsünk be egy palackkal a jó öreg ó-Janx-szeszből
hangzik a recept. Adjunk hozzá egy rész vizet a
Santagrinus-V tengereiből. Ó, az a santagrineánus
tengervíz - teszi hozzá a GALAXIS Útikalauz - azok a
santagrineánus halak!!!
Olvasszunk fel a keverékben három kocka Arcturus
Megagint - alaposan meg kell jegelni, különben elvész a
benzin!
Buborékoltassunk át négy liter falliánus mocsárgázt a
keveréken, mindazon boldog Stopposok emlékére, akik
belepusztultak a gyönyörökbe Fallia Mocsaraiban.
Gördítsünk egy mérce Qualactin Hiper Menta
Extraktumotegy ezüstkanál hátára, hadd hozza magával a
sötét Qualactin Zónák nehéz illatát, áthatóan, édesen,
misztikusan.
Ejtsük bele az algoliai naptigris egy fogát. Figyeljük, mint
oldódik fel, és mint juttatja el az Algol Napok tűzét az
italszíve mélyéig.
Loccsantsunk rá Zamphourt.
Adjunk hozzá egy olajbogyót.
Igyuk meg... nagyon-nagyon óvatosan...
A GALAXIS Útikalauz érezhetően kelendőbb, mint az
Encyclopaedia Galactica.

- Hat korsó sört - mondta Ford a Ló és Lovász
csaposának. - És kérem siessen, nyakunkon a világvége!
A Ló és Lovász csaposa, méltóságteljes idősebb úr nem
ezt a stílust érdemelte. Feltolta szemüvegét az orrán, és
Fordra pislogott. Ford fütyült rá, az ablakon bámult kifelé. A
csapos jobb híján Arthurra nézett, aki tehetetlenül vállat
vont, és hallgatott.
Így a csapos csak ennyit szólt:
- Valóban? Szép napunk van hozzá - és nekilátott a
csapolásnak.
- Aztán újrapróbálta:
- Akkor megnézik a délutáni meccset?
Ford körülpillantott.
- Á, nem, nincs értelme - mondta.
- Miért, eleve lefutott meccsre számít? - kérdezte a
csapos. - Az Arsenal esélytelen?
- Nem, szó sincs róla - mondta Ford. - Csak az a helyzet,
hogy itt a világvége.
- Ó, igen, uram, már mondta - a csapos a korsók felett
gyors pillantást vetett Arthurra - az Arsenal olcsón
megúszná, ha úgy volna.
Ford őszinte meglepetéssel nézett rá.
- Á, nem, szó sincs róla - mondta, és összeráncolta a
szemöldökét.
A csapos levegő után kapkodott.
- Parancsoljon, uram, a hat korsó - mondta.
Arthur halványan rámosolygott, és ismét vállat vont. Aztán
halványan rámosolygott a többiekre is a kocsmában, hátha

hallotta valamelyikük, hogy miről volt szó. Egyikük se
hallotta, és nem is értették, miért mosolyog rájuk Arthur.
A Ford mellett ülő vendég rájuk nézett, aztán a hat korsóra
nézett, gyorsfejszámolást végzett, az eredmény megnyerte
a tetszését, s ostobán reménykedő vigyor jelent meg az
arcán.
- Kopj le! - mondta Ford. - Ezek a mi korsóink. -
Arckifejezése láttán még egyalgoliai naptigris se merte
volna félbeszakítani, amit csinál.
Ford egy ötfontos bankjegyet tett az asztalra.
- Tartsa meg a visszajárót.
- Hogyan, egy ötfontosból? Nagyon köszönöm uram.
- Még van tíz perce, hogy elköltse.
A csapos jobbnak látta, ha odébbáll.
- Ford - mondta Arthur. - Megmondanád végre, hogy mi
történik itt?
- Igyál - mondta Ford. - Három korsóval kell végezned.
- Három korsóval? - kérdezte Arthur. - Ebédidőben?
A Ford mellett ülő ember vigyorgott, és boldogan
bólogatott. Ford nem törődött vele.
- Az idő illúzió - jegyezte meg. - Az ebédidő kétszeresen
az.
- Mély gondolat - mondta Arthur. - El kellene küldened a
Reader's Diggestnek. Egy egész oldalt tartanak fenn a
magadfajtának.
- Igyál.
- Minek kell egyszerre három korsóval meginni?
- Izomlazítóul, szükséged lehet rá.
- Izomlazítóul?

- Izomlazítóul.
Arthur a sörére meredt.
- Valami rosszat tettem ma - kérdezte -, vagy a világ
mindig is ilyen volt, csak én túlságosan el voltam foglalva
önmagammal, és nem vettem észre?
- Na jó - mondta Ford. - Megpróbálom megmagyarázni.
Mióta ismerjük egymást?
- Mióta? - Arthur gondolkodott. - Ööö... öt vagy hat éve.
És ez az idő nagyrészében értelmesnek tűnt, legalábbis
akkor.
- Najó - mondta Ford. - Mit szólnál hozzá, ha azt
mondanám, hogy nem Guildfordból származom, hanem a
Betelgeuse mellől, egy kis bolygóról?
Arthur vállat vont, mint akinek oly mindegy.
- Nem tudom - mondta, és beleivott a sörbe. - Miért, úgy
gondolod, hogy ilyesmit fogsz mondani?
Ford feladta. Nyakukon a világvégével, a dolog tényleg
nem sok szót érdemelt. Csak ennyit szólt:
- Igyál! - Aztán hozzátette, teljesen tárgyilagosan: - Itt a
világvége.
Arthur halványan rámosolygott a többiekre a kocsmában. A
többiek a homlokukat ráncolták. Az egyik vendég intett
neki, hogy hagyja abba a vigyorgást, és törődjön a saját
dolgával.
- Ma csak csütörtök lehet - mondta Arthur, és igyekezett
elsüllyedni a sörei mögött. - A csütörtök sose volt az én
napom.

3. fejezet
Ezen a bizonyos csütörtökön valami csöndesen osont
az ionoszférán át, sok-sok mérföldre a földfelszíntől. Sőt
nem is egy, hanem egész csomó valami volt, többtucat
vaskos, sárga böhöm, hatalmasak, mint egy-egy
irodaépület, hangtalanok, mint a madár. Könnyűszerrel
szelték
át
az
eget,
sütkéreztek
a
Sol
csillagelektromágneses
sugaraiban,
csoportosultak,
felkészültek.
Odalenn a bolygó nagy részének fogalma sem volt jöttükről,
és ez pontosan megfelelt a jövevények pillanatnyi
szándékának. A nagy sárga böhömök észrevétlenül
haladtak át Goonhilly fölött, Cape Canaveral sem észlelte
őket, Woomera és Jodrell Bank keresztülnéztek rajtuk, ami
nagy kár volt, mivel pontosan erre az eseményre vártak
annyi hosszú éven át.
Mindössze egyetlen eszköz észlelte ottlétüket. A
csendesen pislogó, parányi, fekete Szub-Éta Detekt-OMéter annak a bőrszütyőnek a mélyén rejtőzött, amit Ford
rendszerint a nyaka körül viselt. Ford Prefect szütyőjének a
tartalma méltán tarthatott volna érdeklődésre számot, és
láttára a Föld bármely fizikusának kiguvadt volna a szeme,
úgyhogy Ford jobbnak látta, ha két köteg szamárfüles
színdarabkézirattal álcázza a holmiját, úgy téve, mintha
színházi meghallgatásra készülne belőlük.
A Szub-Éta Detekt-O-Méter és a kéziratok mellett egy
Elektronikus Kar hevert: rövid, zömök, fekete rúd, sima és
fénytelen, az egyik végén lapos kapcsoló és mutatók. A
táskában még egy készülék volt ezeken kívül, mely

leginkább nagyobbacska elektronikus kalkulátorra
emlékeztetett. Vagy száz pici, lapos nyomógombja volt,
meg egy 2x2 hüvelykes képernyője. Milliónyi „oldal”
bármelyikét lehetett egyetlen szempillantás alatt
megjelentetni rajta. Bolondítóan bonyolult készülék volt; ez
volt az egyik oka annak, hogy kellemesen kézhezálló
műanyag dobozára a következő szavakat nyomtatták
barátian nagy betűkkel: NE ESS PÁNIKBA! A másik ok az
volt, hogy ez a készülék volt az a bizonyos könyv, mely a
legfigyelemreméltóbb, ami csak napvilágot látott a
Kisgöncöl óriási kiadóhivatalainak gondozásában - a
GALAXIS Útikalauz stopposoknak. És természetesen azért
adták ki mikro-szubmezon elektronikus eszköz alakjában,
mert ha a szokásos könyv alakban adták volna ki, akkor a
csillagközi stopposnak néhány kényelmetlenül nagy
épületet kellene magával cipelnie.
Ford zsákjában a felsoroltakon kívül párgolyóstoll, egy
jegyzettömb és egy nagyobbfajta fürdőlepedő volt. Marks
és Spencer áruházából.
A GALAXIS Útikalauz érdekes dolgokat közöl a
törülközőkről. A törülköző, írja az Útikalauz, a lehető
leghasznosabb dolog, amit csak magával vihet a
csillagközi stoppos. Egyrészt komoly gyakorlati értéke van:
beletakarózhatunk, hogy meleghez jussunk, míg
átugrándozunk a Laglan-Béta hideg holdjain; heverhetünk
rajta, míg a Santagrinus-V ragyogó, márványhomokos
tengerpartjain szívjuk a sűrű tengeri levegőt; felvitorlázhatjuk
vele minitutajunkat, míg lefelé sodródunk a lassú, lomha

Moth folyón, takarózhatunk vele, miközben Kakrafoon
sivatagainak
vörös
csillagai
ragyognak
ránk,
megnedvesíthetjük
és
fegyverként
használhatjuk
kézitusában, fejűnkre tekerhetjük, hogy távol tartsuk a
mérges gőzöket, vagy hogy elkerüljük a Traal bolygó Mohó
Poloskapattintó Fenevadjának pillantását (észvesztően
ostoba állat, azt hiszi, ha ő nem lát téged, te se látod őt -
annyi esze van, mint egy cipőtalpnak, de nagyon-nagyon
mohó), veszély esetén vészjelzéseket adhatunk vele, és
természetesen bele törölközhetünk, ha még elég tiszta
hozzá.
Másrészt, és ez a fontosabb, a törülközőnek roppant
pszichológiai jelentősége van. Miért, miért nem, ha a strag
stoppos észreveszi, hogy a stopposnak van törülközője,
azonnal föltételezi, hogy fogkeféje, arctörlője, szappana,
doboz kétszersültje, kulacsa, iránytűje, kötélgombolyagja,
szúnyogriasztója, esőkabátja, űrruhája stb. is van. Sőt a
strag boldogan odakölcsönzi a stopposnak a felsoroltak
vagy egy tucat egyéb tétel bármelyikét, melyet a stoppos
véletlenül „elvesztett”. A strag úgy gondolkodik, hogy aki
széltében-hosszában bejárja stoppolva a galaxist, nomádul
és csövezve él, hihetetlen nehézségekkel néz
farkasszemet, és győz, és még azt is tudja, hogy hol a
törülközője - az igazán olyan valaki, akit komolyan kell
venni.
Innen ered a kifejezés, mely a stoppos szlengbe is átkerült
már:
- Hej, helltél már azzal a klufi Ford Prefecttel? Az aztán a
sahár, mindig tudja, hol a törülközője!

(Hellni: megismerkedni, beszélgetni, találkozni, lefeküdni
valakivel; klufi: nagyszerű, belevaló fickó; sahár: igazán
nagyszerű, belevaló fickó.)
Ford Prefect szütyőjében, a törülköző tetején a Szub-Éta
Detekt-O-Méter pislogása felgyorsult. Néhány mérföldre a
bolygó felszínétől a hatalmas sárga böhömök legyezőszerű
alakzatba fejlődtek. Jodrell Bankban úgy vélték, ideje
teázni.
- Van nálad törülköző? - fordult hirtelen Arthurhoz. Arthur a
harmadik korsóval küszködött.
- Hogy micsoda? Nem, nincs... miért, kellene? - Arthur
már meg se lepődött; szemlátomást nem lett volna értelme.
Ford mérgesen csettintett.
- Igyál - sürgette.
E pillanatban tompán morajló robaj hangja szűrődött át a
kocsmát betöltő sustorgáson, a zenegép zaján és a
csuklássorozaton át, amelyet a Ford melletti pasas
hallatott, míg a whiskyt szopogatta, amire Ford mégis
meghívta.
Arthur félrenyelte a sörét, és talpra ugrott.
- Mi ez?! - süvöltötte.
- Ne aggódj - mondta Ford. - Még nem kezdték el.
- Hála istennek - nyugodott meg Arthur.
- Valószínűleg a te házadat döntik csak le. - Ford az utolsó
cseppeket engedte le a torkán.
- Micsoda?! - ordította Arthur. Ford varázsa meg tört.
Arthur vadul körülnézett, és az ablakhoz rontott.
- Te jóisten, de még mennyire! Ledöntik a házamat! Mi a
frászt keresek én a kocsmában, Ford?

- Ahogy a dolgok most állnak, mindez nem sokat számít -
mondta Ford. - Legyen meg az a kis öröműk.
- Örömük?! - süvítette Arthur. - Örömük! - Gyors pillantást
vetett az ablakra, hogy ellenőrizze, ugyanarról beszélnek-e.
- A pokolba az öröműkkel - zúgta, és félig üres korsóját
fenyegetően rázva kirontott a kocsmából. Nem szerzett ott
túl sok barátot aznap. - Megállni, ti vandálok! Otthonok
feldúlói! - Arthur tajtékzott. - Ti féleszű vizigótok! Azonnal
álljatok le!
Ford látta, hogy utána kell mennie. Gyorsan a csaposhoz
fordult, és kért négy zacskó pörkölt mogyorót.
- Parancsoljon, uram - mondta a csapos, és a pultra lökte
a zacskókat. - Huszonnyolc penny, ha volna szíves.
Ford volt szíves - újabb ötfontost adott a csaposnak,
lemondva a visszajáróról. A csapos ránézett a pénzre,
aztán ránézett Fordra. Megborzongott: teljesen érthetetlen
érzet töltötte el, olyan, amilyen még senkit soha a Földön el
nem töltött. Erős stresszhatás alatt az összes létforma
halvány, tudat alatti jelzést bocsát ki. Ez a jelzés pontosan,
csaknem patetikusan közvetíti azt, hogy az illető lény milyen
messze érzi magát a születése helyétől. A Földön senki se
kerülhet tizenhatezer mérföldnél távolabb. Ez valóban
jelentéktelen távolság, ezért az ilyen jelzések
észrevehetetlenül enyhék. Ford Prefect most igazán nagy
stresszhatásnak volt kitéve, és a Földtől 600 fényévre
született a Betelgeuse környékén.
A csapos megszédült, amint meglegyintette a
felfoghatatlan, döbbenetes távolság érzete. Nem tudhatta,
mit érez, de friss tisztelettel, csaknem áhítattal nézett

Fordra.
- Komolyan mondja. uram? - suttogta olyan halkan, hogy
az egész kocsma elcsendesedett. - Komolyan úgy véli,
hogy itt a világvége?
- Igen - mondta Ford.
- Még ma délután? Ford magához tért. Visszatért
léhasága is.
- Hogyne - felelte vidáman. Legfeljebb két percet adnék
még neki.
A csapos nem hitt a fülének - de annak az érzésnek se hitt,
amelyet csak egy pillanattal előbb élt át.
- Mit tehetnénk? - kérdezte.
- Semmit - mondta Ford, és zsebre vágta a mogyorókat.
Az elnémult kocsma mélyén valaki hangosan felröhögött:
milyen hülye lett hirtelen mindenki.
A Ford melletti vendég már teljesen elázott. Pillantása
lassan kapaszkodott fel Fordhoz.
- Úgy gondoltam - mondta -, hogy ha itt a világvége, akkor
le kell feküdnünk, vagy papírzacskót húznunk a fejűnkre,
vagy mi.
- Ha kedvük van hozzá, csak tessék - mondta Ford.
- Így mondták a seregben - mondta a részeg, és szemei
megkezdték hosszú útjukat a whisky felé.
- Az használ? - kérdezte a csapos.
- Nem - mondta Ford, és barátságosan rámosolygott. -
Elnézést - mondta -, mennem kell.
Búcsút intett és távozott.
A kocsma egy percig néma volt. Aztán a röhögős vendég
ismét zavaróan felröhögött. A lány, akit magával rángatott a

kocsmába, az elmúlt óra alatt alaposan megutálta; nem kis
megelégedésére szolgált volna, ha megtudja, hogy tán
másfél perc múlva a pasas hidrogén, oxigén és
szénmonoxidkis felhőjévé oszlik. Sok öröme azonban nem
lesz belőle, mert a nagy pillanatsorán túlságosan el lesz
foglalva a saját feloszlásával.
A csapos a torkát köszörülte. Meglepve hallotta saját
hangját:
- Hölgyeim és uraim, kérem az utolsó rendeléseket.
A nagy sárga gépek megindultak lefelé, és mind
gyorsabban ereszkedtek. Ford tudott róluk. Nem így akarta.
Arthur csaknem felért az ösvényen a házához. Nem tűnt
fel neki, hogy lehűlt a levegő, nem észlelte a szelet, sem a
hirtelen, megmagyarázhatatlan felhőszakadást. Semmit se
látott, csak a buldózereket, melyek hernyóként másztak
rommá lett otthona fölött.
- Barbárok! - süvöltötte. - Kiperelem a tanácsból az utolsó
fillérűket is, felakasztatlak titeket, megfojtatlak,
felnégyeltetlek! És megkorbácsoltatlak! És megfőzetlek!
Amíg... amíg... megemlegetitek!
Ford rohant utána. Nagyon gyorsan. Nagyon-nagyon
gyorsan.
- És aztán kezdem elölről! - kiabált Arthur. - És ha
befejeztem, ugrálni fogok a darabokon!
Arthur nem vette észre, hogy mindenki fut a buldózerek
felől; azt se, hogy Mr. Prosser zaklatottan bámul az égbe.
Mr. Prosser azt látta, hogy hatalmas sárga böhömök
süvítenek át a felhőkön. Hihetetlenül nagy sárga böhömök.

- És addig ugrálok rajtuk - üvöltött Arthur még mindig futva
-, míg feltörik a talpam, vagy amíg kigondolok valami még
borzasztóbbat, és aztán...
Arthur megbotlott, elvágódott, átfordult, és a hátára fordulva
maradt. Végre meglátta, hogy valami történik. Karja az
égnek lendült.
- Mi a fene az?! - sikoltotta.
Akármi volt is, szörnyű sárgaságában keresztül száguldott
az égen, észvesztőzajjal szakította át a levegőt, s a
messzeségbe szökkent. Mögötte a levegő akkora
csattanással záródott össze, hogy az ember füle hat láb
mélyen a koponyájába süllyedt.
A böhömöt egy újabb követte, s ugyanazt tette, csak még
zajosabban.
Nehéz lenne elmesélni, mit tettek az emberek a bolygó
felszínén, mivel maguk se tudták. Nem is igen volt értelme -
kirohantak a házakból, berohantak a házakba, a zaj
elnyomta az üvöltözésüket. A világ összes városában
megteltek emberekkel az utcák, az autók egymásba
faroltak, ahogy a zaj rájuk zúdult, majd szökőárként söpört
végig hegyeken és völgyeken, sivatagokon és óceánokon,
mintha ellapítana mindent, amit elér.
Csak egyvalaki állt és figyelte az eget, szemében
mélységes szomorúság, fülében gumi füldugó. Pontosan
tudta, mi történik. Pontosan tudta azóta, hogy Szub-Éta
Detekt-O-Métere az éjszaka közepén pislogni kezdett a
párnája mellett és felriasztotta. Évek óta várt erre a jelre,
amikor azonban magányos, sötét szobájában gubbasztva
megfejtette a kódot, megborzongott, és hideg görcs

markolt a szívébe. A Galaxis összes faja közül ki más is
üdvözölhette volna elsőként a Földet, hanem pont a
Vogonok.
És mégis, még most is tudta, mi a teendője. Ahogy a
Vogon űrjármű elsüvített az égen, ő kinyitotta a szütyőjét.
Kihajította belőle a József és a Lenyűgöző Technikolor
Álomkabát kéziratát; kihajította belőle az Isteni Varázsige
kéziratát; ahová most készült, ott nem lesz szűkség rájuk.
Minden rendben volt, minden elő volt készítve.
Tudta, hol a törülközője.
Hirtelencsönd szállta meg a Földet. Ez talán még a zajnál is
rosszabb volt. Kis ideig nem történt semmi.
Az égen, valamennyi földi nemzet fölött, óriási,
mozdulatlanhajók függtek. A természet megcsúfolása: ott
függtek mozdulatlanul, hatalmasan, súlyosan, rezzenetlenül
az égen. Többen már attól sokkot kaptak, hogy
megpróbálták felfogni, amit látnak. A hajók kifejezetten úgy
lógtak az égen, ahogy például a téglák sohasem.
Még mindig nem történt semmi.
Aztán egész halk sustorgás hallatszott, az egész világot
betöltő, halk sustorgás. A világ összes hifikészüléke,
összes rádiója, televíziója, kazettás magnója, basszus
hangszórók és a csipogók és a közepeshangsugárzók -
mind csöndesen bekapcsolták magukat.
Minden konzervdoboz, minden szemetesvödör, ablak, autó,
borospohár, minden táblarozsdás vaslemez akusztikailag
tökéletes hangforrássá változott.
Mielőtt a Föld megsemmisült volna, részesülhetett
mindabban, ami a hang visszaadásának legmagasabb

fejlettségét jelképezi. Ez volt a Földön valaha megépített
legnagyobb hangosítóberendezés. De nem koncert
következett, se zene, se fanfár, csupán egyszerű üzenet.
- Földlakók, figyelem! - szólt egy hang.
A hangminőség csodálatos volt. Csodálatosan tökéletes
kvadrofónia, oly alacsony torzítással, hogy a legerősebb
ember is sírva fakad.
- Itt Prostatikus Vogon Jeltz beszél, a Galaktikus Hiperűr
Tervezési Tanácstól - folytatta a hang. - Amint azt nyilván
önök is tudják, a Galaxis külső területeinek fejlesztését
célzó tervek megkövetelik, hogy hiperűrbekötőutat építsünk
az önök Naprendszerén keresztül. Sajnálatos módon az
önök bolygója egyike azoknak, melyek szanálásra
kerülnek. A folyamat két földi percnél valamivel kevesebbet
vesz igénybe. Köszönöm a figyelműket.
A hangosítóberendezés kikapcsolt.
Döbbent, értetlen rettegés szállta meg a Föld figyelő népét.
Az iszonyat végig gördült az összeverődött csoportokon,
mintha mágnest mozgatnának az asztalra szórt acélsörét
alatt. Ismét kitört a pánik, a menekülési kényszer, de nem
volt hová menekülni.
Ennek láttán a Vogonok ismét bekapcsolták a
hangosítóberendezést.
- Semmi értelme meglepődést tettetni. Valamennyi tervrajz
és megsemmisítési utasítás ötven földi év óta
megtekinthető a helyi tervezőhivatalban az Alfa Centaurin,
úgyhogy bőven volt rá idejűk. hogy hivatalos panaszt
jelentsenek be. Semmi értelme, hogy ilyen későn kezdjék a
felhajtást.

A hangosítóberendezés megint kikapcsolt. A visszhang
lassan dübörgött keresztül a földeken. A hatalmas hajók
sietség nélkül, könnyedén elfordultak. Alsó részűkön egyegy zsiliptárult fel, sötéten ásító négyszög.
Valakinek valahol eddig tartott, hogy, üzembe helyezzen
egy rádiót, kiválasszon egy hullámhosszt, és üzenetet
küldjön a Vogon hajóknak, szót emelve a bolygó
érdekében. Senki se hallotta, hogy mit mondanak, csak a
válasz hallatszott a hangosítóberendezésből:
- Mit akarnak azzal mondani, hogy sose voltak az Alfa
Centaurin? Az isten szerelmére, emberiség, hiszen csak
négy fényévre van! Sajnálom, de ha magukat ennyire sem
érdeklik a helyi ügyek, az igazán a maguk baja!
- Megsemmisítő sugárzást bekapcsolni!
A zsilipeken keresztül fény özönlött a Földre.
- Nem is tudom - szólt a hangosítóberendezés - rohadt
egy apatikus bolygó. Nem kár érte - és kikapcsolt.
Szörnyű, hátborzongató csend támadt.
Szörnyű, hátborzongató zaj támadt.
Szörnyű, hátborzongató csend támadt.
A Vogon Építész Flotta elsuhant a csillagos, tintakék űrbe.

4. fejezet
Messze künn a Galaxis túlsó spirálkarján, ötszázezer
fényévre a Nap nevű csillagtól, Zaphod Beeblebrox, a
Birodalmi Galaktikus Kormány Elnöke, Damogran
tengerein
száguldott
keresztül
ionmeghajtású
deltahajójában, mely csillogott-villogott a damogran nap

fényében.
A forró Damogran; a távoli Damogran: Damogran, melyről
szinte senki se hallott.
Damogran, az Arany Szív titkos hazája.
A hajó száguldott. Jó soká tart, míg célba ér, mert
Damogran elég kényelmetlenül van berendezve. Semmi
más nincs rajta, csak közepes és nagyméretű, sivatagos
szigetek, melyeket bájos, de bosszantóan széles tengerek
választanak el.
A hajó száguldott.
Földrajzi hátrányai miatt Damogran mindig is néptelen volt.
Ezért jelölte ki ezt a bolygót a Birodalmi Galaktikus
Kormány az Arany Szív Program számára, lévén a bolygó
elhagyatott, az Arany Szív Program pedig titkos.
A hajó pattogva száguldott a tengeren, mely az egyetlen
számottevő méretű szigetcsoport fő szigetei között terült el.
Zaphod Beeblebrox útban volt a piciny űrkikötő, a Húsvétsziget (a név csupán véletlen egybeesés miatt érthető: a
Galaxisban elterjed galakton nyelven húsvét annyi, mint
„kicsi, lapos és világosbarna”) felől az Arany Szív szigete
felé, melyet ugyanilyen véletlen egybeesés folytán
Dániának hívtak.
Az Arany Szív Programmal kapcsolatos munkák egyik
mellékhatása az volt, hogy egymást érték a teljesen
értelmetlen egybeesések. Az azonban nem a véletlenműve,
hogy a nap, a Program betetőzésének napja, a nagy
leleplezésé, a nap, amelyen bemutatják az Arany Szívet az
ámuló Galaxisnak, ez a nap egyúttal Zaphod Beeblebrox
számára is a betetőzés napja. E nap kedvéért szánta el

magát arra, hogy induljon az elnökválasztáson, bár döntése
a megdöbbenés hullámait keltette mindenütt a Birodalmi
Galaxisban: Zaphod Beeblebrox? Elnökké(2)? Tán csak
nem a Zaphod Beeblebrox? Tán csak nem Elnökké?
Többen csattanós bizonyítékát látták ebben annak, hogy a
teremtés, már amennyire megismerhető, teljesen
megbolondult.
Zaphod vigyorgott, és a gázra lépett.
Zaphod Beeblebrox, kalandor, exhippi, életművész
(gazember? - minden bizonnyal), mániákus önreklámozó,
kapcsolatteremtésben használhatatlan, akiről sokan vélik,
hogy egyszer s mindenkorra házon és magánkívül van.
Elnök?
Pedig senki se bolondult meg, legalábbis nem így.
Az egész Galaxisban mindössze hatan értették azt az elvet,
mely meghatározza a Galaxis kormányzását, ők tudták: ha
egyszer Zaphod Beeblebrox bejelenti, hogy indul az
elnökválasztáson, akkor a dolog többé-kevésbé el is dőlt:
Zaphod ideális töltelék az Elnök posztjára.
Csupán azt nem értették, hogy Zaphod miért vállalja.
Zaphod élesen bekanyarodott, hatalmas vízfalat lőve az ég
felé.
Eljött a nagy nap; eljött a nap, amikor mindenki megtudja,
mire készült Zaphod. Ezért a napért vállalta, hogy indul az
elnökválasztáson. Aznap volt a kétszázadik születésnapja,
ismét egy véletlen egybeesés.
A hajó nagyokat szökkent Damogran tengerein, míg
Zaphod csöndes mosollyal élvezte, hogy milyen
csodálatosan izgalmas napja lesz. Lazított tartásán, két

karját lustán végigfektette az ülés hátán. Harmadik karjával
kormányzott, azzal, amelyet nemrég illesztetett a jobb alá,
hogy könnyebben tudjon síbokszolni.
- Hej - hízelgett önmagának -, te hidegvérű fickó, te! - de
az idegei olyan magasan sivítottak, mint egy kutyasíp.
Dánia szigete húsz mérföld hosszú volt, és a közepén öt
mérföld széles, homokos és félkör alakú. Nem is annyira
sziget volt, mint inkább annak a hatalmasan ívelő öbölnek a
körvonala, amelyet határolt. Ezt a benyomást tovább
fokozta, hogy a félhold belső ívét szinte mindenütt meredek
sziklák alkották. A sziklák tetejéről lassan simult a táj az öt
mérföldre levő túlpart vonalába.
A sziklák tetején állt a fogadóbizottság.
Tagjai főként kutatók és mérnökök voltak, akik megalkották
az Arany Szívet; többségükben humanoidok, de akadt
köztűk néhány hüllőszabású atommérnök, két-három zöld,
kolibri alkatú maximegalaktikus, egy vagy két nyolclábú
fizikostrukturalista és egy Hooloovoo (a Hooloovoo a kék
színnek egy szuperintelligens árnyalata). A Hooloovoo
kivételével mindenki az ünnepi, tiritarka munkaköpenyében
pompázott; a Hooloovoot az alkalom tiszteletére egy
szabadon álló prizmába vetítették.
Valamennyien beleborzongtak az ünnepélyes izgalomba.
Együtt és egymás között elérték és meghaladták a fizika
összes törvényeit, újjászerkesztették az anyag alapvető
szerkezetét, kifacsarták és megtörték a valószínűség és a
valószínűtlenség törvényeit, és mégis azt tartották a
legizgalmasabbnak, hogy találkozhatnak egy pasassal,
akinek narancsszínű kendő van a nyakában (a Galaxis

Elnöke hagyományosan narancsszínű kendőt viselt a
nyakában). Az se számított volna sokat nekik, ha tudják,
mekkora hatalom illeti meg az elnököt: semekkora.
Az egész Galaxisban csak hatan tudták, hogy a Galaxis
Elnökének a feladata nem az, hogy gyakorolja a hatalmat,
hanem az, hogy elterelje róla a figyelmet. Zaphod
Beeblebrox rendkívül tehetségesen végezte a dolgát.
A tömeg a naptól és a hajózási bemutatótól elkápráztatva
kapkodott levegő után, amint az Elnök hajója a hegyfokot
megkerülve az öbölbe siklott. Csillogva-villogva, hatalmas
ívű kanyarokban suhant a tengeren át.
Tulajdonképpen érintenie se kellett volna a vizet, mivel az
ionizált atomok ködös párája fenntartotta a látvány kedvéért
azonban néhány uszonyszerű pengével is felszerelték,
amelyeket a vízbe lehetett ereszteni. A pengék sziszegve
hasították a tengert, magasra csapott a víz, és míg a hajó a
part felé száguldott, a mélyárkok bolondul kergetőztek
mögötte, majd dús habot vetve összeomlottak.
Zaphod imádta a hatást; ehhez értett a legjobban.
Élesen megcsavarta a kormányt. A hajó vadul csúszkálva a
szikla alá fordult és könnyedén megpihent a hullámok
hátán.
Másodpercek múlva már a fedélzeten volt, vigyorgott, és
integetett a több mint háromkvintillió nézőnek. Persze nem
volt személyesen jelen mind a háromkvintillió, de az Elnök
minden mozdulatát közvetítette számukra a kis 3D
robotkamera, mely alázatosan szállongott a közelben. Az
Elnök groteszk szereplései mindig borzasztóan
népszerűek voltak a 3D-n; ezért is találták ki őket.

Zaphod megint vigyorgott.
A háromkvintillió és hat néző nem is sejtette, hogy ezúttal
kissé groteszkebb lesz a groteszk, mint szerették volna.
A robotkamera az Elnök két feje közül a népszerűbbikre
fókuszált. Az Elnök ismét integetett. A dupla fejtől és a
harmadik kartól eltekintve, többé-kevésbé humanoid volt.
Szőke, kócos haja véletlenszerű irányokba meredt, kék
szeme megmagyarázhatatlan fényben csillogott, és az arca
csaknem teljesen borotválatlan volt.
Húsz láb magas gömb lebegett a hajóhoz, gördülve és
pattogva, csillogva a nap fényében. Belsejében hatalmas,
félkör alakú, vörös bőrhuzatú kerevet lebegett. Minél jobban
pattogott és görgött a gömb, annál mozdulatlanabb volt a
kerevet; biztosan állt, mint egy vörös bőrhuzatú szikla. Mint
minden, ez is leginkábba hatásvadászatot szolgálta.
Zaphod átlépett a gömb falán, és a kerevetre heveredett.
Két karját hosszan kinyújtotta, harmadikkal lesöpört valami
port a térdéről. A fejei körülnéztek, mosolyogtak; a lábát
magasan felrakta. Úgy érezte, mindjárt sikít.
A víz felforrt a buborék alatt, bugyogott és kilövellt. A
buborék a levegőbe szökkent, ugrándozott és pörgött a
vízsugáron. Egyre feljebb kapaszkodott, vakító
fénycsóvákat küldve a szikla tetejére. Mind feljebbszökkent
a vízsugáron, a víz szétporladt a több száz lábnyi
mélységben.
Zaphod elképzelte önmagát, és mosolygott.
Kétségkívül nevetséges közlekedési eszköz, de kétségkívül
gyönyörű.
A szikla tetején a gömb imbolygott egy pillanatig, rágördült

egy sínekkel felszerelt rámpára, onnan egy homorú
platformra gurult, majd megállt.
Zaphod Beeblebrox hatalmas tapsvihar közepette kilépett
a buborékból, narancsszínű kendője csillogott a fényben.
Megérkezett a Galaxis Elnöke.
Várt, hogy elcsendesedjék a taps, majd üdvözlésre emelte
kezeit.
- Helló! - mondta.
Melléosont egy kormánypók, hogy a kezébe nyomja az
előre elkészített elnöki beszéd egy példányát. Az eredeti
példány lapjai, a harmadiktól a hetedikig, ázottan úszkáltak
Damogran tengerén, jó öt mérföldre az öböltől. Az első két
oldalt egy Páfránylevél Tarajú Damogran Sas mentette
meg az enyészettől; a két lap már be is épült abba a
kivételesen újszerű fészekbe, amit a Sas talált fel. A fészek
fő építőanyaga a papírmasé volt, s a konstrukció
gyakorlatilag lehetetlenné tette az újszülött sasfióka
számára a kitörést. A Páfránylevél Tarajú Damogran Sas
már hallott a fajok fennmaradásáról, s a maga részéről a
pozitív hozzáállás mellett döntött.
Zaphod Beeblebrox tudta, hogy nem lesz szűksége a
beszédre, úgyhogy gyengéden eltolta maga elől a
kormánypók példányát.
- Helló! - mondta még egyszer.
Sugárzó arcok nézték mindenhonnan, vagy legalább-is
majdnem mindenhonnan. Zaphod meglátta Trilliant a
tömegben. Trillian csak egy lány volt, akit Zaphod
mostanában szedett fel, amikor a vicc kedvéért
inkognitóban meglátogatott valami bolygót. Trillian karcsú,

kreol humanoid volt, hosszan hullámzó fekete hajjal, telt
ajakkal, pici, furán kerek orral és nevetségesen barna
szemekkel. Az ő sajátos módján megkötött piros kendője
és hosszan elomló, selymes, barna ruhája miatt akár
arabnak is nézhették volna. Nem mintha valaki is hallott
volna a jelenlevők közül az arabokról. Legújabban az
arabok már nem léteztek, s amikor még léteztek is,
ötszázezer fényévre voltak Damograntól. Trillian
tulajdonképpen senki se volt, legalábbis Zaphod szerint.
Épp csak elég sokat voltak együtt Zaphoddal, és
megmondta neki, amit gondolt róla.
- Helló, szivi! - mondta Trilliannak.
Trillian gyors mosolyt villantott fel és elfordult. Aztán
visszafordult, hogy melegebben is rámosolyogjon, de
Zaphod addigra már mást nézett.
- Helló! - mondta az egy csomóba verődött lényeknek,
akik a sajtót képviselték, és alig várták, hogy Zaphod
befejezze a köszöngetést, és hozzáfogjon a szónoklathoz.
Zaphod külön örömmel vigyorgott rájuk, mert tudta, hogy
perceken belül olyan szónoklatot kapnak, hogy
megemlegetik.
Mindazonáltal a következő szavai se voltak a sajtó
hasznára. Az egyik tisztviselő ingerülten megállapította,
hogy az Elnöknek szemlátomást semmi kedve sincs ahhoz,
hogy elmondja az oly gondosan előre megszerkesztett
beszédet, és
elkattintotta
a
zsebébe
rejtett
távvezérlőkészűlék kapcsolóját. A gyülekezettől kissé
távolabb hatalmas fehér kupoladagadt az égnek; a kupola
most középen végigrepedt, elhasadt, és kétfelé nyílva a

földre omlott. Mindenkinek elállt a lélegzete, holott pontosan
tudták, hogy ennek kell történnie, hiszen ők építették
ilyenre.
Óriási csillaghajó vált szabaddá a kupola alatt. Százötven
méter hosszú, alakja mint egy karcsú sportcipő,
tökéletesen fehér és tébolyítóan gyönyörű. A hajó
láthatatlan méhében, kis aranydobozban feküdt a
legészvesztőbb eszköz, melyet valaha is kitaláltak - az
eszköz, mely a hajó különleges helyét biztosította a Galaxis
történetében; melyről a hajót elnevezték: az Arany Szív.
- Hűha! - mondta Zaphod Beeblebrox a hajónak. Semmi
mást nem tudott kinyögni.
Aztán megismételte, csak hogy a sajtót bosszantsa:
- Hűha!
A tömeg várakozóan nézett rá. Zaphod Trillianra kacsintott,
aki felhúzta a szemöldökét, és kerek szemeket meresztett
rá. Trillian tudta, mit akar Zaphod mondani és szörnyen
felvágós alaknak tartotta érte.
- Hát ez elképesztő! - mondta. - Ez aztán igazán olyan
elképesztően elképesztő, hogy kedvem volna ellopni.
Csodálatos elnöki megnyilatkozás, tökéletesen megfelel a
szokásoknak. A tömeg elismerően nevetett, a sajtó
emberei buzgón pötyögtek Szub-Éta Telex-O-Matáik
billentyűin, és az Elnök vigyorgott.
Vigyorgott, míg szívében a sikoly tűrhetetlenül
felhangosodott; ujjai rásimultak a kis Paraliz-O-Mat
bombára, mely a zsebében nyugodott.
Nem bírta tovább. Égnek emelte fejeit, vad csatakiáltást
hallatott dúr-tercekben, a bombát földhöz vágta, és átrohant

az immár dermedten sugárzó mosolyok tengerén.

5. fejezet
Prostatikus Vogon Jeltz nem volt szép látvány, és
ebben még a többi Vogon is egyetértett. Magasra
boltozódó orra messze a disznószerű, alacsony homlok
fölé nyúlt. Sötétzöld, gumiszerű bőre elég vastag volt ahhoz,
hogy a Vogon Tisztviselői Karban vigye valamire, hogy a
tengerben akár ezer láb mélységben is tetszőleges időt
töltsön mindenféle káros következmények nélkül.
Nem mintha úszni járt volna. Ahhoz túl zsúfolt volt a
napirendje. Azért volt olyan, amilyen, mert soksok millió év
előtt, amikor az első Vogon kimászott Vogária henye
őstengereiből, és ott zihált és dagadozott a bolygó szűz
partjain, amikor a ragyogó, fiatal Vogszol nap először
ragyogott rájuk aznap reggel... akkor és ott az evolúció erői
lemondtak róluk, undorodva elfordultak, és leírták őket, mint
valami szerencsétlen, csúf hibát.
Sosem fejlődtek tovább; ki kellett volna pusztulniuk.
Nem tették, és ezt kétségkívül az ő renyhe agyú,
ragacsosan konok természetük javára kell írnunk.
Evolúció? - mondták maguknak. - Kinek kell az? És amit a
természet nem tett meg a kedvükért, azt egyszerűen
elnélkülözték, míg el nem érkeztek az idők, amikor is a
nagyobb anatómiai kellemetlenségeket sebészeti úton
enyhítették.
A természet erői közben sebes túlórába kezdtek Vogária
bolygóján, hogy kijavítsák az előző mulasztásokat. Előálltak

a Sziporkákkal Ékesített Zsilipfúró Rákkal, melyet a
Vogonok felfaltak, miután a héjukat vasbunkókkal
szétverték; lélegzetelállítóan karcsú és tarka, égre törő
fákkal, ezeket a Vogonok kidöntötték, hogy megégessék
velük a rákhúst; selyembundás, harmatos szemű,
gazellákhoz hasonlatos lényeket kreáltak, ezeket a
Vogonok befogták és meglovagolták. Szegények nem
váltak be közlekedési eszközként, mert a gerincük azonnal
eltört, a Vogonokat azonban ez nem zavarta abban, hogy
rájuk üljenek.
Így múlatta Vogária bolygója a boldogtalan évezredeket,
amíg egyszer a Vogonok felfedezték a csillagközi utazás
elveit. Néhány rövid Vogon-év leforgása alatt valamennyien
elvándoroltak, és a Megabrantis halmazban, a Galaxis
politikai centrumában telepedtek le.
Ők alkotják most a Galaktikus Tisztviselői Kar hihetetlenül
hatalmas gerincét. Megkísérelték, hogy műveltségre
tegyenek szert; megkísérelték, hogy modort és társadalmi
viselkedést tanuljanak, de a mai Vogon a legfőbb
vonatkozásokban alig-alig különbözik primitív elődeitől.
Minden évben huszonhétezer Sziporkákkal Ékesített
Zsilipfúró Rákot importálnak, s azzal múlatnak el egy görbe
éjszakát, hogy vasbunkókkal szétverik őket.
Prostatikus Vogon Jeltz, mélységes hitványságában,
teljesen tipikus Vogon volt. Ráadásul a stopposokat se
szerette.
Mélyen lenn, Prostatikus Vogon Jeltz zászlóshajójának
belsejében, egy sötét kis kabinban idegesen rezdült egy

gyufa lángja. A gyufa gazdája nem Vogon volt, de mindent
tudott a Vogonokról, és jó okkal idegeskedett. Ford
Prefectnek(3) hívták. Ford körülnézett a kabinban, de nem
sokat láthatott: furcsa és ijesztő árnyak hajladoztak és
ugráltak a lángocska fényében, de minden csöndes volt.
Ford halk köszönetet rebegett a Dentrassiaknak. A
Dentrassiakat, az ínyenceknek ezt a rakoncátlan törzsét,
melybe egy csapat vad, de kellemes fickó tartozott, a
Vogonok legújabban szívesen alkalmazták hosszújáratú
hajóikon szakácsnak, azzal a szigorú feltétellel, hogy
megelégszenek a saját maguk társaságával.
Ez tökéletesen megfelelt a Dentrassiaknak, mivel fölöttébb
kedvelték a Vogon pénzt, mely egyike a Galaxis
legkeményebb valutáinak, viszont ki nem állhatták magukat
a Vogonokat. A Dentrassiak egyetlen fajta Vogont
kedveltek: a felbosszantott Vogont.
Ennek az apró információnak tulajdonítható. hogy Ford
Prefect nem vált hidrogén, oxigén és szénmonoxid kis
felhőjévé.
Halk nyögést hallott. Nehézkes árnyék mocorgott a
földön a gyufa fényében. Gyorsan elrázta a lángot,
kotorászni kezdett a zsebében, kivette, amit keresett.
Felszakította és megrázta. Lekuporodott a földre. Az árny
megmozdult.
- Hoztam mogyorót - mondta Ford Prefect.
Arthur Dent megmozdult, ismét felnyögött, érthetetlenül
motyogva.
- Tessék, vegyél - sürgette Ford, a zacskót rázogatva. -

Valószínűleg vesztettél némi sót és proteint, hiszen most
próbáltad először az anyagátviteli sugarat. A sörök
kipárnázták némileg a szervezetedet.
- Vhrrr... - mondta Arthur. Felnyitotta a szemét.
- Sötét van - mondta.
- Valóban - mondta Ford Prefect -, sötét van.
- Nincs fény - mondta Arthur. - Sötét van, nincs fény.
Ez Ford szerint egyike volt a legérthetetlenebb emberi
dolgoknak: az a szokás, hogy a legnyilvánvalóbb dolgokat
leszögezik és ismételgetik, például: „Szép napunk van”,
vagy „Maga nagyon magas”, vagy „Ó, kedvesem, harminc
láb mélyre zuhantál, jól vagy?” A jelenség magyarázatára
Ford kidolgozott egy elméletet. Eszerint az emberi lények
szája összenő, ha nem járatják. Néhány hónapi
megfigyelés és megfontolás eredményeképp elvetette ezt
az elméletet, és újabbal állt elő. Eszerint ha az emberek
nem járatják a szájukat, akkor az agyuk kezd dolgozni.
Később elvetette ezt az elméletet is a benne rejlő
rosszindulatú cinizmus miatt, és úgy döntött, hogy
alapvetően kedveli az emberi lényeket. Továbbra is
borzasztóan zavarta viszont azoknak a dolgoknak a
rettentően nagy száma, amelyekről az embereknek
fogalmuk se volt.
- Úgy van - egyezett bele. - Nincs fény. - Megkínálta
Arthurt néhány szem mogyoróval. - Hogy érzed magad?
- Mint a rosszul fizető vállalat - mondta Arthur. - Egyes
részeim folyton kilépnek tőlem.
Ford értetlenül meredt rá a sötétben.
- Mit gondolsz - kérdezte Arthur -, megbánnám, ha

megkérdezném, hol a pokolban vagyunk?
Ford felállt.
- Biztonságos helyen - mondta.
- De jó - mondta Arthur.
- A Vogon Építész Flotta egyik űrhajójának a
konyharészlegében vagyunk, egy kis kabinban - mondta
Ford.
- Úgy tűnik - mondta Arthur -, ez a „biztonságos” szónak
valami egészen szokatlan értelmezése, melyről eddig nem
volt tudomásom.
Ford újabb gyufát gyújtott, és keresni kezdte a világítás
kapcsolóját. Az idomtalan árnyak ismét hajladoztak és
szökelltek. Arthur feltápászkodott, és aggodalmasan
átnyalábolta magát a karjaival. Félelmetes idegen árnyak
tolongtak körülötte, a levegő áporodott szagokkal volt
terhes, melyek azonosíthatatlanul jutottak a tüdejébe, s
valami halk, szűnni nem akaró zümmögés hallatszott, mely
meggátolta abban, hogy összeszedje a gondolatait.
- Hogy kerültünk ide? - kérdezte kissé borzongva.
- Stoppoltunk és felkéredzkedtünk - mondta Ford.
- Micsináltunk? - kérdezte Arthur. - Azt akarod bebeszélni
nekem, hogy csak feltartottuk a hüvelykujjunkat, mire valami
gülüszemű zöld szörny kidugta a fejét, és odakiáltott: Helló,
haverok, pattanjatok csak fel, elviszlek benneteket egészen
a basingstoke-i elágazásig?
- Hát - mondta Ford -, a hüvelyk egy elektronikus Sub-Éta
jelzőkészülék, az elágazás innen hat fényévre van Barnard
Csillagánál, de egyébként igen, a dolog többé-kevésbé
stimmel.

- És a gülüszemű szörny?
- Tényleg zöld.
- Remek - mondta Arthur -, mikor mehetek haza?
- Semmikor - mondta Ford, és megtalálta a fény
kapcsolóját. - Takard el a szemed - mondta és
felkapcsolta. Még maga Ford is meglepődött.
- A bánatba is - mondta Arthur -, valóban ilyen a repülő
csészealj belülről.
Prostatikus Vogon Jeltz végigvonszolta visszataszító
zöld testét a parancsnoki hídon. Mindig maradt benne némi
bizonytalan ingerültség, ha lakott bolygókat kellett
megsemmisítenie. Szerette volna, ha valaki elmagyarázza
neki, milyen helytelenül is cselekedett, s akkor ő kedvére
kiüvöltözhetné magát, és megkönnyebbülne. Teljes súlyával
ráhuppant a vezérlőpult előtti székre, hátha eltörik, és akkor
valóban dühös lehet valamiért. A szék azonban
panaszosan nyekergett, és épen maradt.
- Takarodj! - üvöltött egy fiatal Vogon őrre, aki e
pillanatban lépett a hídra. Az őr azonnal visszavonult,
mélyen megkönnyebbülve. Örült, hogy mégsem neki kell
átnyújtania a jelentést, amit éppen most kaptak. A jelentés
hivatalos közleményt tartalmazott, mely szerint a Damogran
bolygón létesített állami kísérleti telepen éppen most adják
át azt a csodálatosan új típusú űrhajót, melynek rendszerbe
állítása a jövőben szükségtelenné teszi a hiperűrexpressz
utak építését.
Újabb ajtó nyílt fel, a Vogon kapitány azonban most nem
üvöltött, mivel ez az ajtó a konyhai traktushoz szolgált, ahol

a Dentrassiak az ő táplálékát készítették. Mi sem lenne
most jobb, mint egy étkezés. Hatalmas, szőrös lény
szökdelt át az ajtón, kezében az ebéd tálcájával. Bolondul
vigyorgott.
Prostatikus Vogon Jeltz el volt ragadtatva. Tudta: ha egy
Dentrassi ennyire boldog, akkor valahol ezen a hajón
valami olyasmi történik, amitől kedvére feldühödhet.
Ford és Arthur körülnéztek.
- Na, mit szólsz? - kérdezte Ford.
- Kissé mocskos, nem?
Ford szemöldökét ráncolva nézte a szűk kabinban
szétszórt maszatos matracokat, mosatlan edényt s az
idegen alsónemű bűzös, azonosíthatatlan darabjait.
- Ez munkahely, tudod - mondta. - A Dentrassiak egyik
hálófülkéjében vagyunk.
- Mintha azt mondtad volna, hogy Vogonoknak vagy minek
hívják őket.
- Úgy is van - mondta Ford. - A Vogonok vezetik a hajót, a
Dentrassiak a szakácsok, ők engedtek fel minket a hajóra.
- Zavaros - mondta Arthur.
- Nézd ezt - mondta Ford. Leült az egyik matracra, és
kotorászni kezdett a zsákjában.
Arthur gyanakodva megpiszkálta a matracot, és maga is
leült. Alig-alig volt gyanakodnivalója; az Acsargó Kagylók
bolygójának mocsaraiban növő matracokat nagyon
gondosan megölik és kiszárítják, mielőtt használatba
vennék. Legfeljebb egy-egy éled fel közülük olykor.
Ford odaadta a könyvet Arthurnak.

- Mi ez? - kérdezte Arthur.
- Ez a GALAXIS Útikalauz Stopposoknak. Egy
elektronikus könyv. Bármiről megmond minden szükséges
tudnivalót. Ez a feladata.
Arthur idegesen forgatta a könyvet a kezében.
- Tetszik a borítója - mondta. - NE ESS PÁNIKBA! Ez az
első segítőkész vagy érthető dolog, amit ma hallok.
- Megmutatom, hogy működik - mondta Ford. Elragadta a
könyvet Arthurtól, aki még mindig úgy fogta, mint egy két
hete halott pacsirtát. Kihúzta a borítójából.
- Ezt a gombot megnyomod, akkor a képernyőn
megjelenik a tartalomjegyzék.
A mintegy háromszor négy hüvelyk nagyságú képernyő
kivilágosodott, karakterek futottak át rajta:
- Téged a Vogonok érdekelnek, tehát beléptetem ezt a
nevet így - és még néhány billentyűt lenyomott.
- Tessék.
A képernyőn zölden villogtak a szavak: Vogon Építész
Flották. Ford megnyomta a képernyő alatti nagy piros
gombot, s megindult a szavak villogó áradata. Ugyanakkor
a könyv hangosan is mondta a cikkely szövegét, nyugodt,
csöndes, kimért hangon. Ezt mondta:
Vogon Építész Flották. Ha stoppot akarsz kapni tőlük,
egyet tehetsz: lemondhatsz róla. A Vogon faj egyike a
legellenszenvesebbeknek a Galaxisban: nem kifejezetten
gonoszak, de modortalanok, bürokratikusak; fontoskodóak
és érzéketlenek. Kisujjukat se mozdítanák, hogy
megmentsék saját nagymamájukat a Traal bolygó Mohó
Bogárpattintó Fenevadjától, hacsak nem kapnak írásos

utasítást három példányban, aláírva, beküldve,
visszaküldve, várakoztatva, elveszítve, megtalálva,
nyilvános vizsgálatnak alávetve, ismét elveszítve, végül
három hónapra tőzeg alá temetve és gyújtósként
hasznosítva.
Ha italt akarsz kapni egy vogontól, legegyszerűbb, ha
ledugod a torkán az ujjadat. Ha fel akarod bosszantani,
vesd a nagymamáját a Traal bolygó Mohó Bogárpattintó
Fenevadja elé. Semmilyen körülmények között se hagyd,
hogy egy Vogon a jelenlétedben olvassa fel a verseit.
Arthur pislogott.
- Micsoda könyv! És hogy kaptunk mégis stoppot?
- Éppen ez az. A könyv elavult - mondta Ford, és
visszacsúsztatta az útikalauzt a tokjába. - Az Új,
Átdolgozott Kiadás számára végzek terepkutatást, s a
javasolandó változások egyike az, hogy a Vogonok
mostanában Dentrassiakkal főzetnek maguknak, ami elég
hasznos kiskaput tár fel a számunkra.
Fájdalmas kifejezés cikázott át Arthur arcán.
- Kik azok a Dentrassiak? - kérdezte.
- Nagyszerű fickók - felelte Ford. - Tényleg ők a Galaxis
legjobb szakácsai és legjobb mixerjei, és minden másra
fittyet hánynak. És mindig készséggel felveszik a
stopposokat, részben mert kedvelik a társaságot, főleg
pedig, mert ezzel is bosszantják a Vogonokat. És éppen ez
az, amit tudnod kell, ha elszegényedett stoppos létedre
szeretnéd kevesebb, mint napi harminc altair dollárért
megnézni a Világegyetem Összes Csodáját. És éppen ez
az én munkám. Izgalmas, nem?

Arthur levertnek látszott.
- Káprázatos - mondta, és rosszalló pillantást vetett az
egyik matracra.
- Sajnos megrekedtem a Földön, és a tervezettnél több
időt kellett ott töltenem - magyarázta Ford. - Eredetileg
egy hétre jöttem, de tizenöt évig ottragadtam.
- Hogy kerültél oda a legelején?
- Egyszerűen. Stoppoltam egy cukkolót.
- Egy cukkolót?
- Igen.
- Ööö... az mi?
- A cukkoló? Általában valami gazdag kölök, akinek
semmi dolga. A cukkolók bejárják a Galaxist, olyan
bolygókat keresnek, melyek még nem teremtettek
csillagközi kapcsolatot, és megzümmögik őket.
- Megzümmögik őket? - Arthurban egyre erősödött az az
érzés, hogy Ford élvezettel keseríti meg az életét.
- Igen - mondta Ford - megzümmögik őket. Keresnek
valami isten háta mögötti zugot, ahol alig jár valaki, azután
leszállnak néhány szerencsétlen, mit sem sejtő lélek orra
előtt, akinek a kutya se hisz majd, fel-alá korzóznak előttük,
ostoba antennákkal a fejükön, és bip-bip hangokat
hallatnak. Igazán gyermeteg vicc.
Ford feje alá tette a kezeit, hátradőlt az egyik matracon, és
tenyérbemászón önelégült arcot vágott.
- Ford - makacskodott Arthur -, tudom, hogy hülyén
hangzik, de mondd: mit keresek én itt?
- Azt te is tudod - mondta Ford. - Kimentettelek a Földről.
- És mi történt a Földdel?

- Á! A Földet megsemmisítették.
- Tán csak nem - Arthur fel sem emelte a hangját.
- De igen. Egyszerűen elpárolgott, bele az űrbe.
- Nézd - mondta Arthur - fájlalom a dolgot.
Ford a homlokát ráncolta, és látszott, hogy Arthur
kijelentésén töpreng.
- Igen - mondta végül. - Megértem az álláspontodat.
- Érti az álláspontomat! - Arthur felháborodottan üvöltött. -
Érti!
Ford felpattant.
- Nézd a könyvet - sziszegte sürgetően.
- Mit?
- „NE ESS PÁNIKBA!”
- Nem estem pánikba!
- De igen.
- Jó, hát akkor pánikba estem, mi mást tehetnék?
- Tarts velem, és érezd jól magad. A Galaxis remek hely.
Szükséged lesz erre a halra a füledben.
- Hogy tetszik ezt mondani? - kérdezte Arthur megítélése
szerint a lehetőségekhez képest udvariasan.
Ford kezében kis üvegedényt tartott, melyben teljesen
tisztán látszott a vonagló sárga hal. Arthur pislogott.
Szerette volna, ha talál valami egyszerűt és felismerhetőt,
amiben megkapaszkodhat. Szerette volna, ha nem csupán
a Dentrassi alsóneműt és az Acsargó Kagylók matracait
látja, és egészen biztonságosan érezte volna magát, ha
csak egy pirinyó zacskó zabpelyhet talál. Ehelyett a
Betelgeuséről származó pasast látta, aki azt ajánlotta, hogy
dugjon egy sárga halat a fülébe. Nem érezte biztonságban

magát.
Fülrepesztő zaj szakadt hirtelen rájuk. Arthur még a forrását
se találta. Rémülten kapkodott levegő után az érthetetlen
hangok áradatában, mely úgy hangzott, mintha valaki
gargarizálni próbálna, miközben támadó farkasfalkával
viaskodik.
- Cssst! - mondta Ford. - Figyelj, ez fontos lehet!
- F... fontos?
- A fedélzeti hírközlő rendszer a Vogon kapitány üzenetét
mondja.
- Azt akarod mondani, hogy ez a Vogon beszéd?
- Figyelj!
- De hát nem tudok vogonul!
- Nem is kell tudnod. Elég, ha ezt a halat beteszed a
füledbe.
Ford villámgyors mozdulattal Arthur fülére csapott. Arthur
émelyegve érezte, hogy a hal belecsúszik a hallójárataiba.
Elszörnyedve kapkodott levegő után, s pár másodpercig a
fülében kotorászott, aztán szép lassan elkerekedtek a
szemei a megdöbbenéstől. Annak a vizuális élménynek az
auditív megfelelőjét érezte, amikor az ember két arc
árnyképét nézi, s egyszer csak egy fehér gyertyatartót lát.
Vagy amikor az ember egy csomó színes pöttyöt néz egy
papírlapon, melyek hirtelen hatos számjeggyé állnak össze,
s ez azt jelenti, hogy jókora összeget kell fizetni az
optikusnak az új szemüvegért.
Arthur még mindig a vonyító gargarizálást hallotta, ezt jól
tudta; ám most mindez teljesen érthető angol szöveggé állt
össze.

Ez hallatszott...

6. fejezet
- Hluu bluu gargla bloo hluu bluu gargla bloo hlu hlu hloo
hloo gargla hloo hloo hlu gargla bluu bluu hloo gargla gargla
szlöörp hloo uuuff hogy bárki más jól érezze magát.
Ismétlem. Itt a kapitányotok beszél, úgyhogy bármit
csináltok is, hagyjátok abba, és figyeljetek ide. Elsősorban
látom a műszereinken, hogy a hajón két stoppos dekkol.
Helló, akárhol bujkáltok is. Szeretném magam nagyon
világosan megértetni: egyáltalán nem látunk szívesen
titeket. Keményen dolgoztam, hogy idáig felküzdjem
magam, s nem azért váltam egy Vogon építészhajó
kapitányává, hogy taxival szolgáljak egy rakomány
degenerált potyautasnak. A kutatóosztag már elindult, s
mihelyst megtalálnak titeket, kihajíttatlak a hajóról. Ha
nagyon szerencsések vagytok, akkor esetleg felolvasok
előbb néhányat a verseimből.
Másodsorban hamarosan végrehajtjuk az ugrást a
hiperűrbe, Barnard Csillaga felé. Megérkezésünk után
hetvenkét órát a javítódokkban töltünk. Ez alatt az idő alatt
senki se hagyhatja el a hajót. Ismétlem, az összes
planetáris eltávozási engedély érvénytelen. Épp most
vagyok túl egy pocsék szerelmi kudarcon, s nem látom be,
miért kellene hagynom, hogy bárki más jól érezze magát.
Vége!
A zaj megszűnt.
Arthur szégyenkezve észlelte, hogy a földön fekszik kis

csomóba kuporodva, karjaival a feje körül. Halványan
vigyorgott.
- Elragadó férfiú - mondta -, bárcsak lenne egy lányom,
megtilthatnám neki, hogy hozzámenjen.
- Fölösleges volna - világosította fel Ford. - Körülbelül
annyi vonzerejük van, mint egy országúti balesetnek. Nem,
ne mozdulj - tette hozzá, ahogy Arthur kezdett volna
kigömbölyödni. - Jobb, ha felkészülsz az ugrásra a
hipertérbe. Kellemetlenül hasonlít a berúgásra.
- Mi olyan kellemetlen a berúgásban?
- Kérdezz meg egy pohár szeszt.
Arthur ezen eltűnődött.
- Ford - mondta aztán.
- Igen?
- Mit csinál ez a hal a fülemben?
- Fordít. Ez egy Bábel-hal. Ha akarod; nézd meg a
könyvben.
Odalökte a GALAXIS Útikalauzt, s maga is embriópózba
kuporodott, hogy felkészüljön az ugrásra.
És ekkor Arthur agyának kiesett az alja. Szemei kifordultak.
Lábai a feje búbján szivárogtak kifelé.
A szoba simára lapult körülötte, körbeperdült, a semmibe
távozott, s magára hagyta Arthurt, aki szép lassan
belecsúszott a saját köldökébe.
Ez volt a hiperűrugrás.
- A Bábel-hal - mondta csöndesen a GALAXIS
Útikalauz - kicsi, sárga és pióca alkatú, s valószínűleg a
legfurcsább lény a világegyetemben. Agyhullám-energián

él, mégpedig nem a hordozójáén, hanem azokon, amelyek
kívülről érik a hordozóját. A beérkező agyhullámenergiák
összes tudat alatti mentálisfrekvenciáját abszorbeálja, és
testébe építi. Majd exkrementumként a hordozója agyába
üríti azt a telepatikus mátrixot, amely a tudatos
mentálisfrekvenciák és a hordozó elme beszédközpontja
idegi jelzéseinek kombinálásából adódik. Mindez
gyakorlatilag azt jelenti, hogy aki egy Bábel-halat dug a
fülébe, az azonnal megért bárkit bármilyen nyelven. A
ténylegesen hallott beszédelemek dekódolják azt az
agyhullámmátrixot, amelyet a Bábelhal táplál a hordozója
agyába. Mármost bizarrul valószínűtlen, hogy pusztán az
evolúció tiszta véletlenje eredményeképpen létrejöhet
valami, ami ennyire észbontóan hasznos. Ezért néhány
gondolkodó egyenesen Isten nem létezésének végső és
legkézenfekvőbb bizonyítékát látja benne.
E gondolkodók nagyjából így érvelnek:
- Nem vagyok hajlandó rá - mondja az Úr -, hogy
létezésemről bizonyítékot szolgáltassak. Mert a bizonyíték
kizárja a hitet, s hit nélkül én semmivé válok.
- A Bábel-hal viszont - így az Ember - kész lebukás, nem?
Sose fejlődött volna ki véletlenül. Tehát létezésedet
bizonyítja, ez esetben pedig a saját érvelésed alapján nem
létezel. Quod Erat Demonstrandum.
- A fenébe - mondja az Úr. - Erre nem is gondoltam - és
menten felszívódik egy logikai buborékban.
- Ez könnyen ment - mondja az Ember, és gyorsan
megpróbálja bebizonyítani, hogy a fekete az fehér, míg el
nem gázoltatja magát a legközelebbi zebránál.

Legtöbben a mérvadó teológusok közül úgy vélik, hogy ez
az érvelés annyit se számít, mint egy pár dingókutyavese.
Ez azonban nem gátolta meg Oolon Colluphidot abban,
hogy szép kis vagyont keressen, mikor ezt a vitát
választotta Ez Majd Végre Betesz az Úrnak című
sikerkönyve fő témájául.
Mindez nem akadályozta meg, hogy a szegény Bábel-hal
hatásosan lerombolja a különféle fajok és kultúrák közti
összes kommunikációs akadályt, és így több és véresebb
háború okozójává váljék, mint bárki vagy bármi a
történelem folyamán.
Arthur halkan felnyögött. Elszörnyedt a felfedezéstől,
hogy a hiperűrön át megtett ugrás nem ölte meg. Hat
fényév választotta el attól a helytől, ahol nemrég még a Föld
létezett.
A Föld.
Émelyítő emlékképek suhantak át háborgó elméjén.
Képzelőereje nem bírt megbirkózni az egész Föld
elvesztésének a gondolatával. Próbálta noszogatni az
érzéseit. Az apja, anyja, húga elvesztésére gondolt.
Semmi. Rengeteg közeli ismerősére gondolt. Semmi. Arra
a vadidegen fickóra gondolt, aki mögött sorban állt két
napja a szupermarketben - hirtelen ütést érzett. Oda a
szupermarket! Minden oda van. Nelson Oszlopa oda van!
Oda lett Nelson Oszlopa, és még csak föl sem hördül
senki, mert mindenki oda lett, aki felhördülhetne. Mostantól
fogva Nelson Oszlopa csak az ő elméjében létezik. Anglia
csupán az ő elméjében létezik, idezárva, ebbe a nyirkosan

bűzlő, acéllal bélelt űrhajóba. Érezte, hogy rátör a
klausztrofóbia.
Oda lett Anglia. Ezt megértette - valahogy sikerült
felfognia. Újrapróbálta. Amerika - gondolta - odalett.
Hiába. Megint szerényebben próbálkozott. New York oda
lett. Semmi. Eddig se hitt a létezésében igazán. A dollár -
gondolta - egyszer s mindenkorra lezuhant. Enyhe
borzongás. Elsöpörték a Bogart filmeket - mondta
magában, s ez jócskán mellbe vágta. McDonald's -
gondolta. Nincs több hamburger, se hot dog.
Elájult. Arra tért magához egy másodperccel később, hogy
az anyjáért zokog.
Felpattant.
- Ford!
Ford felnézett a sarokból, ahol csöndben dudorászva
üldögélt. Az űrutazásnak azt a részét, amelyet az űrön
keresztülutazással kellett tölteni, meglehetősen fárasztónak
tartotta.
- Mi van? - kérdezte.
- Ha ennek a könyvnek az utazója vagy, és a Földön jártál,
akkor nyilván gyűjtöttél róla anyagot.
- Hát igen, sikerült valamelyest bővítenem az eredeti
szócikken.
- Hadd lássam, mit ír ez a kiadás. Látnom kell!
- Jó, tessék. - Ford ismét odalökte a könyvet.
Arthur megmarkolta a könyvet, és megpróbált uralkodni
keze reszketésén. Betáplálta a megfelelő oldal adatait. A
képernyő villogva örvénylett, majd nyomtatott szöveggé
alakult. Arthur meredt szemmel nézte.

- Nincs is ilyen szócikk! - kiabálta.
Ford belenézett a könyvbe Arthur válla fölött.
- Dehogyis nincs! - mondta. - Ott lenn, nézd csak, a
képernyő alján, mindjárt az Eccentrica Gallumbit, az
Eroticon-VI háromkeblű fekete örömlánya után.
Arthur pillantása követte Ford ujját. Egy pillanatig fel se
fogta, amit lát. Aztán kitört:
- Micsoda? Ártalmatlan? Ez minden a Földről?
Ártalmatlan! Egyetlen szó!
Ford vállat vont.
- Százmilliárd csillag kering a Galaxisban, s a könyv
mikroprocesszorai véges kapacitásúak - mondta - és
persze senki se tudott sokat a Földről.
- Az ég szerelmére, remélem, legalább te finomítottál egy
kicsit ezen!
- Na igen, összehoztam egy új szócikket, és továbbítottam
a szerkesztőnek.
Itt-ott meg kellett nyirbálnia egy kicsit, de azért érezhető a
fejlődés.
- Mért, most mit ír? - kérdezte Arthur.
- Jobbára ártalmatlan - vallotta be Ford zavartan
köhécselve.
- Jobbára ártalmatlan?! - üvöltött Arthur.
- Mi ez a zaj? - sziszegte Ford.
- Én üvöltök! - üvöltötte Arthur.
- Ne. Csönd! - mondta Ford. - Attól tartok, baj van.
- Még ő tart attól, hogy baj van!
Az ajtón túlról menetelő léptek hallatszottak.
- A Dentrassiak? - suttogta Arthur.

- Nem, ezek vasalt csizmát viselnek.
Élesen csörgő zörej hallatszott az ajtó felől.
- Hát akkor kik ezek? - kérdezte Arthur.
- Ha szerencsénk van - mondta Ford - akkor csak a
Vogon osztag jött, hogy a világűrbe hajítson minket.
- És ha nincs?
- Ha nincs szerencsénk - mondta Ford komoran - akkor a
kapitány komolyan gondolta, hogy először felolvas nekünk
a verseiből.

7. fejezet
Magától értetődik, hogy a Vogon költészet a harmadik
legrosszabb a világegyetemben. A második legrosszabb
Kria Azgótjaié. Amikor az Azgót Költők Nagymestere,
Dagályos Morrogh előadta Óda a Kis Csomó Zöld
Dagadékhoz, Melyet A Hónom Alatt Leltem Egy Nyári
Reggelen című poémáját, a hallgatóságból négyen a
helyszínen kimúltak belső vérzés következtében, és a
Közép-Galaktikus Művészet-Manipuláló Tanács elnöke is
csak úgy menekült meg, hogy lerágta a saját lábát.
Morrogh mint jelentették, „csalódottan értesült” a költemény
fogadtatásáról, és Kedvenc Fürdőszobai Gargarizálásaim
című, tizenkét kötetes eposzának felolvasására készült,
amikor is a saját vastagbele elkeseredett gesztusra szánta
el magát az élet és a civilizáció védelmében. Egyenesen
keresztül szökkent Morrogh nyakán, és kiszorította agyából
a szuszt.
A világmindenség mindenkori legrosszabb költészete a

szerzővel, Paula Nancy Millstone Jenningsszel
(Greenbridge, Essex, Anglia) együtt elpusztult, amikor
megsemmisítették a Föld nevű bolygót.
Prostatikus Vogon Jeltz lassú mosolyra húzta az arcát.
Nem is annyira a hatás végett tette, mint inkább azért, hogy
felidézze az izommozgások megfelelő sorrendjét. Éppen
befejezte terápiás szempontból roppant hatékony
üvöltözését foglyaival, úgyhogy most kellemesen elernyedt,
és készen állt egy kis érzéketlenkedésre.
A foglyok egy-egy, a Költészet Élvezetét Szolgáló Székben
ültek - beszíjazva. Költészetük várható fogadtatásának
tekintetében a Vogonok nem tápláltak illúziókat. Valamikor
régen a fejükbe vették, hogy kielégítően fejlett és művelt
fajként ismertetik el magukat. Korai irodalmi
erőfeszítéseiket is ennek jegyében fejtették ki. Utóbb ezt
feladták, és egyetlen hajtóerejük a mohó vérszomj maradt.
Hideg verejték verte ki Ford Prefect homlokát, s lassan
csordogált a halántékához rögzített elektródok körül. Az
elektródok
bonyolult
elektronikus
készülékekhez
kapcsolódtak
-
képzeterősítőkhöz,
ritmikus
modulátorokhoz,
alliteratív
rezonátorokhoz,
hasonlattárakhoz -, valamennyi a költemény nyújtotta
élmény fokozott átélését szolgálta, és azt, hogy a költői
gondolatokból a legapróbb nüansz se vesszen kárba.
Arthur Dent vacogva ült a székben. Fogalma se volt, mi vár
rá, de tudta, hogy aznap semmi kedvére való se történt, s
nem bízott a gyors javulásban.
A Vogon hozzálátott, hogy felolvassa a saját maga kreálta,

bűzös kis passzust.
- Ó, pirsönő morgolosta - kezdte. Fájdalmas rángások
futottak végig Ford testén; erre még ő se számított.
- ...Vizelevényeid mint a / többözös rejtjeméh hátán a
szederjes gennyekély.
- Aaaaaaauuuuuuuuhhhháááááhh! - nyögött Ford Prefect,
és fejét hátrarángatta, míg a fájdalom csomókban taposott
át rajta. Halványan látta, amint Arthur előre-hátra hintázik a
szomszéd széken. Összeszorította a fogát.
- Huss, fohászom száll feléd - folytatta a könyörtelen
Vogon -, kedvelátos zümmögényem!
Hangja a szenvedély borzasztó magasságaiba csikordult.
- Abroncskodón körbesarj suhogó pettyeleveddel, / mert
szétmarcangolom
takonybibircsókjaidat
pacagánycsökömmel, meglásd!
- NNNNNNNNjjjjjjjjjuuuuuuuhhzhhhhhhhauuuuuhhhhh! -
üvöltötte Ford Prefect és még egyszer megvonaglott,
ahogy az utolsó sor elektronikus lelkesültsége telibe kapta
a halántékai között. Összecsuklott.
Arthur lezseren hátradőlt.
- És most, Földlakók - berregte a Vogon (nem tudta, hogy
Ford Prefect tulajdonképpen a Betelgeuse környékéről
származott, s fütyült volna rá, ha tudja) - egyszerű
választási lehetőséggel ajándékozlak meg benneteket!
Vagy elpusztultok az űr vákuumjában, vagy... - rövid
hatásszünet - vagy pedig megmondjátok, hogy tetszett a
versem!
Hátravetette magát a hatalmas, bőrszerű, denevér formájú
székben, és a foglyait figyelte. Megismételte a mosolyt.

Ford hörögve kapkodott levegő után. Végiggörgette
berozsdásodott nyelvét száraz szájában, és felnyögött.
Arthur vidáman így szólt:
- Az igazat megvallva, nekem tetszett.
Ford leesett állal bámulta. Ez a megközelítés föl se merült
benne.
A Vogon meglepődve húzta fel a szemöldökét; ezzel
sikeresen eltakarta az orrát, ami önmagában is hasznos
volt.
- Nagyszerű! - berregte meglehetős ámulatban.
- Hogyne - mondta Arthur. - Némely metafizikai szóképet
igazán különlegesen hatásosnak találtam.
Ford tovább bámulta Arthurt, s azon volt, hogy gondolatait e
totálisan új koncepció szolgálatába állítsa. Lehet, hogy
innen is kiszemtelenkedik magukat?
- Folytasd csak - bátorította a Vogon.
- Ó... és... ööö... a ritmikai eszközök is érdekesek -
folytatta Arthur - ahogy jól érzékelhetően ellenpontozták a...
ööö... - és belezavarodott.
Ford a segítségére sietett és megkockáztatta:
- Ellenpontozzák a metaforák szürrealizmusát, melyek a...
ööö... - Ő is elakadt, de Arthur már újra felkészült.
- ...melyek a szerző könyörületes lelkéből fakadó
humanitásra...
- Vogonitásra - sziszegte Ford.
- Vogonitásra (bocsánat) - Arthur kezdte biztos talajon
érezni magát - vogonitásra alapozódnak, és átszövik az
egész versstruktúra gyökét, itt szublimálva, ott
transzcendentálisan, összességében pedig összhangra

törekedve a másik alapvető kettősségével - Arthur a
diadalmas crescendo felé közeledett - míg az olvasó
kifejező és életteli betekintést nyer a... ööö... a... - A
crescendo majdnem kudarcba fulladt, ám Ford megadta a
kegyelemdöfést.
- ...betekintést nyer a költemény mondanivalójába! - vágta
ki. Aztán a szája sarkából odasúgta: - Jól van, Arthur, ez
nagyszerű volt!
A Vogon szemügyre vette őket. Fajának megkeseredett
lelke megrezzent egy pillanatra, de aztán másként döntött.
Túl kevés, túl késő. Hangja most leginkább a
nejlonharisnyát szaggató macskáéra hasonlított.
- Tehát úgy vélitek, azért írok verseket, mert komisz,
szívtelen, könyörtelen külsőm mélyén igazában arra
vágyom, hogy szeressenek? - Várt egy kicsit. - Így van?
Ford idegesen felnevetett.
- Igen, akarom mondani, igen, ugye - mondta - végül is
mindannyian, lelkünk mélyén, hiszen tudod... ööö...
A vogon felállt.
- Teljes tévedés - mondta. - Azért írok, hogy komisz,
könyörtelen,
szívtelen
külsőmet
kellemes
megkönnyebbüléshez
juttassam.
Egyébként
mindenképpen kidobatlak titeket a hajóról. Őrség!
Vigyétek a foglyokat a hármas számú légzsiliphez, és
hajítsátok ki!
- Micsoda?! - kiabált Ford.
Tagbaszakadt, fiatal Vogon őr lépett mögéjük, és dagadt
mancsaival kitépte őket a szíjak közül.
- Nem dobhattok minket az űrbe! - kiabálta Ford. -

Könyvet akarunk írni!
- Az ellenállás értelmetlen - bömbölte a Vogon őr.
Ez volt az első kifejezés, melyet a Vogon Őrök
Testületében elsajátított. A kapitány szenvtelen élvezettel
figyelte őket egy darabig, majd hátat fordított.
Arthur vadul körülnézett.
- Nem akarok meghalni! - kiáltotta. - Még mindig fáj a
fejem! Nem akarok fejfájósan menni a mennyországba,
utálatos lennék, és nem élvezném!
Az őr mindkettejüket erélyesen nyakon ragadta, s
alázatosan meghajolva a kapitány háta felé, letaszajtotta
őket a parancsnoki hídról. Az acélajtó becsapódott, s a
kapitány magára maradt. Halkan dudorászva mélázott, míg
könnyedén pörgette versesfüzete lapjait.
- Hmmm - mondta - ellenpontozzák a metaforák
szürrealizmusát... - Gondolkodott egy pillanatig, majd
komoran elvigyorodott. - A halál túl jó nekik - mondta.
A hosszú acélfolyosó visszhangzott a gumiszerű Vogon
hónaljakba
csippentett
humanoidok
erélytelen
küszködéseitől.
- Ez óriási - köpködte Arthur. - Eressz el, te barom!
A Vogon őr továbbrángatta őket.
- Ne aggódj! - mondta Ford. - Mindjárt kigondolok
valamit. - Nem sok remény volt a hangjában.
- Az ellenállás értelmetlen! - bömbölte az őr.
- Te csak ne mondj ilyeneket - makogott Ford.- Hogy
tartsam fenn pozitív szellemi hozzáállásomat, ha te
ilyeneket beszélsz.
- Úristen! - panaszkodott Arthur. - Te beszélsz pozitív

hozzáállásról, mikor a te világodat meg sem semmisítették
ma! Reggel felébredtem, arra gondoltam, kellemes, könnyű
napom lesz, olvasgatok, megfésülöm a kutyát... Még alig
múlt négy, és már kifelé hajítanak egy idegen űrhajóról, Hat
fényévre a Föld füstölgő maradékától! - Hörgött és
krákogott, ahogy a Vogon őr szorított a fogáson.
- Jól van, jól van - mondta Ford. - Elég legyen a pánikból!
- Ki beszél itt pánikról? - csattant fel Arthur. - Ez még csak
a kulturális sokk. Csak várj, míg beleélem magam a
helyzetbe, és megtalálom a helyemet. Majd akkor kezdem
a pánikot!
- Arthur, te hisztériázol. Fogd be a szád! - Ford
elkeseredett erőfeszítést tett, hogy gondolkozzék, de az őr
azonnal félbeszakította:
- Az ellenállás értelmetlen!
- És te is befoghatod a szádat! - förmedt rá Ford.
- Az ellenállás értelmetlen!
- Ugyan, maradj már! - mondta Ford. Addig csavarta a
fejét, amíg egyenesen az őr arcába nézhetett. Átvillant a
fején egy ötlet.
- Mondd csak, élvezed, amit csinálsz? - kérdezte hirtelen.
Az őr megtorpant, s lassanként szétolvadt arcán a végtelen
butaság kifejezése.
- Élvezni? - zúgta. - Hogy érted ezt?
- Úgy értem - mondta Ford -, hogy teljes, kielégítő életet
biztosít-e? Csörtetsz, üvöltözöl, kihajítod az embereket az
űrhajóból...
A Vogon az alacsony acélmennyezetre bámult,
szemöldökei csaknem átbuktak egymáson. Álla leesett.

- Hát - mondta -, az időbeosztás jó...
- Jónak is kell lennie - helyeselt Ford.
Arthur Ford felé csavarta a fejét.
- Ford, mit művelsz? - suttogta ámultan.
- Érdeklődöm a környező világ iránt - felelte Ford. -
Szóval az időbeosztás kellemes? - tért ismét a tárgyra.
A Vogon lebámult rá, miközben lustán küszködtek a
gondolatai a ködös mélységben.
- Egen - mondta -, hogy szóba hoztad, maguk a feladatok
elég utálatosak. Kivéve... - megint gondolkodott, ehhez a
plafonra kellett merednie - kivéve némi kiabálást, amit
élvezek.
Teletöltötte a tüdejét, és bömbölni kezdett:
- Az ellenállás...
- Hogyne, igen - szakította félbe Ford sietve: - Kitűnően
csinálod, tudjuk. Ha azonban többnyire utálatos - mondta
lassan, hogy minden egyes szó célba érhessen -, akkor
miért csinálod? Miért? A lányok miatt? A zsozsóért? Mert
férfias? Vagy úgy véled, érdekes kihívást jelent, ha ki kell
egyezned a feladattal járó lélektelen unalommal?
Arthur zavarodottan kapkodta ide-oda a fejét köztük.
- Ööö... - mondta az őr. - Ööö... Nemtom. Azt hiszem, én
csak... csak csinálom. A nénikém azt mondta, hogy az
űrhajószolgálat az jó karrier egy fiatal Vogonnak, tudjátok,
az egyenruha, a mélyen csüngő kábítópisztoly-táska, a
lélektelen unalom...
- Látod, Arthur - szólt oda Ford, s a hangján érződött, hogy
érvelése végső következtetéshez ért - és még te beszélsz
problémákról.

Jogosan,
vélte
Arthur. A
szülőbolygóját
ért
kellemetlenségen túl, a Vogon őr félig már megfojtotta, és
különben se tetszett neki túlzottan a gondolat, hogy kivágják
az űrbe.
- Próbáld beleélni magad az ő problémájába - nógatta
Ford. - Nézd a szegény fickót, másból sem áll az élete,
mint csörtetésből, emberek űrbe hajigálásából...
- ...és üvöltözésből - tette hozzá az őr.
- És üvöltözésből, hogyne - mondta Ford, miközben
barátságos leereszkedéssel megveregette a nyakát
szorongató dagadt mancsot. - És még csak nem is tudja,
miért csinálja.
Arthur elismerte, hogy ez nagyon szomorú. Pici, erőtlen
gesztussal jelezte egyetértését; a beszédhez nem volt elég
levegője.
A zavarodottság mély morajlása hallatszott az őr felől.
- Hát, ha így teszitek fel a kérdést, akkor azt hiszem...
- Okos ifjú - bátorította Ford.
- Jól van, no! - A moraj folytatódott. Nos mi mást tehetnék?
- Egyszerű - mondta Ford ragyogva, de lassan - hagyd
abba az egészet. Mondd meg nekik - folytatta - , hogy
nem csinálod tovább. - Úgy érezte, hozzá kellene tennie
valamit, egyelőre azonban úgy látszott, az őr elméjét az is
leköti, hogy az eddigieket megeméssze.
- Öööörrrrrmmmmmmmmmmmmmm... - mondta az őr -
öhm, ez nem hangzik valami jól.
Ford érezte, hogy az alkalom kisiklik a kezéből.
- Na, várj egy kicsit - mondta. - Ez még csak a kezdet,
látod, ennél sokkal többről van szó, tudod.

Ám az őr új fogást vett, és folytatta feladata elvégzését,
azaz tovább ráncigálta foglyait a zsilip felé. Szemmel
láthatólag elérzékenyült.
- Nem, azt hiszem, ha nektek mindegy - mondta - akkor
mégis inkább belöklek titeket ebbe a zsilipbe, aztán
megyek, és a többi kiabálnivalómat elintézem.
Ford számára egyáltalán nem volt mindegy.
- Ugyan már... figyelj csak! - mondta kevésbé vidáman,
kevésbé lassan.
- Huhhhggggmmmmmm - mondta Arthur, alig ügyelve a
hangsúlyokra.
- Nehogy máris feladd - makacskodott Ford. - Még nem
beszéltünk a zenéről meg a művészetekről meg egy csomó
másról sem! Arrghhh!
- Az ellenállás értelmetlen! - bömbölte az őr, aztán
hozzátette: - Tudjátok, ha kitartó vagyok, előbbutóbb akár
Üvöltörzsőrmesternek is kinevezhetnek, és hát nem nagyon
keresnek olyan altiszteket, akik nem üvöltöznek, és nem
taszigálják a népeket, úgyhogy inkább maradok annál,
amihez értek.
Elértek a zsiliphez. Az erős, súlyos acéllemezzel fedett
nyíláshoz, melyet a hajó belső borításába vágtak. Az őr
bekapcsolt valamit, és a nyílás feltárult.
- Azért köszönöm, hogy érdeklődtetek irántam - mondta
az őr. - Viszlát! - Berepítette Fordot és Arthurt a nyílás
mögötti kis kamrába. Arthur levegő után kapkodva hevert a
padlón. Ford az ajtóhoz mászott, és vállát a becsukódó
ajtónak vetette - eredménytelenül.
- De hát figyelj! - üvöltötte az őrnek. - Egy egész

ismeretlen világ vár rád! Mit szólsz például ehhez? -
Kétségbeesetten kapaszkodott az egyetlen pici
kultúradarabkába, ami eszébejutott: Beethoven V.
szimfóniájának első taktusaiba.
- Da-da-da-dum! Semmit se kavar ez fel benned?
- Nem - mondta az őr. - Egyáltalán nem. De majd
megemlítem a nénikémnek.
Ha mondott is még valamit, már nem hallatszott.
A zsilip légmentesen bezáródott, s a motor halk zúgásán
kívül semmi se szűrődött át hozzájuk. Csillogóra polírozott,
hat négyzetméteres, henger alakú kamrában voltak.
Ford lihegve körülnézett.
- Okos kölyöknek tartottam - mondta, és hátát a fal
görbületének vetette.
Arthur még mindig ott feküdt a padló hajlatában, ahová az
őr lökte. Nem nézett fel. Csak feküdt és lihegett.
- Csapdába estünk, nem?
- De igen - mondta Ford. - Csapdába estünk.
- Nem sikerült kieszelned semmit? Mintha azt ígérted
volna, hogy kigondolsz valamit. Lehet, hogy kigondoltál
valamit, csak én nem vettem észre.
- Hát persze hogy kigondoltam valamit - lihegte Ford.
Arthur várakozásteljesen felpillantott.
- Sajnos - folytatta Ford - amit kigondoltam, az többékevésbé feltételezi, hogy a vasajtó túlsó oldalán vagyunk. -
Ford belerúgott az ajtóba, amin most hajították őket
keresztül.
- Azért jó ötlet volt, nem?
- Dehogynem, pompás.

- Mi volt az?
- Izé... Még nem értem rá, hogy kidolgozzam a részleteket.
Most már ugye nem is érdemes?
- Akkor... ööö, most mi lesz? - kérdezte Arthur.
- Ó, ööö, nos, ez a zsilipajtó itt előttünk néhány pillanat
múlva automatikusan kinyílik, mi nyilván kilökődünk a
világűrbe, és megfulladunk. Ha jól teleszívod a tüdődet,
akár harminc másodpercig is húzhatod az űrben... -
mondta Ford. Kezeit a háta mögé dugta, felhúzta
szemöldökét, s egy ősi betelgeusei harci himnuszt kezdett
dúdolni. Arthur szemében hirtelen nagyon idegennek tűnt.
- Hát ez az - mondta Arthur. - Meg fogunk halni.
- Igen - mondta Ford -, azaz... nem! Várj egy cseppet!
Keresztülvetődött a kamrán valamiért, ami Arthur
látószögén kívül volt.
- Mi ez a kapcsoló?! - kiáltotta.
- Micsoda? Hol?! - kiáltotta Arthur, és megperdült.
- Á, csak vicceltem - mondta Ford. - Tényleg mindjárt
meghalunk.
Megint nekivetette hátát a falnak, és tovább dúdolt.
- Tudod - mondta Arthur -, valahányszor Vogon
légzsilipekbe zárnak a Betelgeuséről származó
pasasokkal, hogy kilökjenek a világűrbe, és megfulladjunk,
nagyon szeretném, ha figyeltem volna arra, amit anyám
mondott, amikor kicsi voltam.
- Miért, mit mondott?
- Nem tudom. Nem figyeltem.
- Aha. - Ford tovább dúdolt.
„Rémes - gondolta Arthur. - Oda lett Nelson Oszlopa, oda

lett a hamburger, semmi más nem maradt, csak én és az a
két szó, hogy jobbára ártalmatlan. Még egy másodperc, és
csak a jobbára ártalmatlan marad. Pedig még tegnap is
úgy tűnt, hogy simán forog a világ.”
Felberregett egy motor.
A távozó levegő halk szisszenése fülsiketítő robajjá
duzzadt, ahogy a külső zsilipkapu kitárult az üres
feketeségre, melyet lehetetlenül ragyogó fénypontok
tarkítottak. Ford és Arthur kiröpültek, mint a játék puska
dugója.

8. fejezet
A GALAXIS Útikalauz szerfelett figyelemreméltó könyv.
Az elmúlt számtalan év során számtalanszor
megszerkesztette
és
átszerkesztette
számtalan
szerkesztőbizottság. A könyv rengeteg utazó és kutató
közreműködésével készült.
A bevezetés így kezdődik:
„Az űr - írja - nagy. Tényleg nagy. El se hinnéd milyen
hatalmasan, terjedelmesen, észbontóan nagy. Úgy értem,
az ember azt gondolná, a patikushoz hosszú az út, de ez
csak egy szem mogyoró az űrhöz képest. Figyelj:..” és így
tovább.
(Egy idő után persze megállapodik a stílus, s a könyv olyan
dolgokat is közölni kezd, melyekre tényleg szükség van. Így
például megtudjuk, hogy a mesésen szép Bethselamin
bolygó immár annyira aggódik az évi tízmilliárd turista
okozta kumulatív erózió miatt, hogy az étkezésekkel

elfogyasztott, illetve az exkrementummal távozó súly közötti
nettó különbséget a kilépéskor sebészeti úton eltávolítják a
turista testéből, ezért aztán húsbavágóan fontos, hogy
valahányszor meglátogatjuk ott az illemhelyet, mindig
kérjünk elismervényt.)
A tisztesség kedvéért meg kell jegyezni, hogy amikor a
csillagok közötti mérhetetlen távolságok érzékeltetéséről
van szó, nevezetesebb koponyák is elbizonytalanodnak,
nemhogy az útikönyvek bevezetőinek szerzői. Egyesek így
kezdik: Vegyünk mondjuk egy mogyorót Readingben és
egy diót Johannesburgban... meg egyéb hasonlóan szédítő
dolgokat javasolnak.
Az igazság azonban az, hogy a csillagközi távolságok
meghaladják az emberi képzelőerőt.
A fény például oly gyorsan halad, hogy a legtöbb faj
számára évezredeket vesz igénybe puszta mozgásának
felismerése. Szóval még a fénynek is időbe telik, míg egyik
csillagtól a másikig elér. A Sol csillagtól például nyolc perc
alatt jut a fény oda, ahol azelőtt a Föld nevű bolygó volt, s
további négy év, míg a Sol fénye a legközelebbi
csillagszomszédjára, az Alfa Proximára vetődik.
Ahhoz, hogy a fény a Galaxis túloldalára érjen, hogy például
elérje Damogran bolygóját, ennél kissé tovább kell utaznia:
ötszázezer évig.
E távolságon a stoppos rekord valamivel kevesebb, mint öt
év; persze ilyen tempó mellett nem sok mindent lehet látni
útközben.
A GALAXIS Útikalauz arról is tájékoztat, hogy ha az ember
jól teleszívja a tüdejét, akkor harminc másodpercig bírja ki

az űr abszolút vákuumában. A könyv mindazonáltal azt is
közli, hogy - tekintettel az űr észbontó méreteire - annak
esélye, hogy az embert ez alatt a harminc másodperc alatt
egy másik űrhajó felszedi: kettő a kétszázhatvanhétezerhétszázkilencedik hatványon az eggyel szemben.
Meghökkentően döbbenetes egybeesés következtében
ugyanennyi annak az islingtowni lakásnak a telefonszáma,
ahol Arthur pompás házibulin vett részt valamikor. Ott
találkozott egy remek lánnyal, akivel egyáltalán nem tudott
zöldágra vergődni - a lány meglépett egy hívatlan
vendéggel.
A Föld, az islingtoni lakás és a telefon megsemmisültek
ugyan, némi vigaszt azonban meríthetünk abból a tényből,
hogy egyszer volt létük, ha szerényen is, felidéztetett, midőn
huszonkilenc másodperccel később Fordot és Arthurt
megmentették.

9. fejezet
Egy számítógép riadtan csörgött magában, amint
érzékelte, hogy az egyik zsilip minden látható ok nélkül
kinyílik és becsukódik.
Nem is történhetett volna okkal - az Ok aznap házon kívül
vacsorázott. A Galaxis kilyukadt. A lyuk szélessége a
másodperc elenyésző töredéke, hosszúságánál a
centiméter elenyésző töredéke volt, s egyik végétől a
másikig jó pár millió fényév volt a távolság.
Amikor bezárult, hatalmas halom papírkalap és ünnepi
léggömb hullott ki belőle, és szóródott szét a

világmindenségben. Egyméteres piackutatók hét főnyi
csapata is kihullott belőle, és mind meghaltak, részben
oxigénhiánytól, részben a meglepetéstől.
Kétszázharminckilencezer puhára sütött tükörtojás is
kihullott belőle, és a Pansel-rendszerhez tartozó Poghril
bolygó éhínség sújtotta területein materializálódott
hatalmas, kocsonyásan rezgő kupac formájában.
Poghril teljes népessége éhen pusztult, kivéve azt a túlélőt,
aki néhány héttel később koleszterinmérgezésben halt
meg.
A lyuklét deltaaránya a lehető legvalószínűtlenebb módon
verődött oda-vissza a térben. Közben súlyosan roncsolt egy
véletlenszerűen összeverődött atomcsoportocskát, mely a
múlt mély sötétjében sodródott az űr steril ürességén át. A
roncsolás következtében az atomok a lehető
legszokatlanabbul valószínűtlen módon kapcsolódtak
össze. A létrejött egységek egykettőre megtanulták,
hogyan másolják le önmagukat (éppen ez volt bennük oly
rendkívüli), és súlyos bajok okozóivá váltak minden
bolygón, ahová elsodródtak. Így keletkezett az élet a
világegyetemben.
Az Események öt vad őrvénye kavargóan viharzott át az
ésszerűtlenségen, és felböfögött egy járdát.
Ott feküdt rajta Ford Prefect és Arthur Dent, mind a ketten
tikácsoltak, mint a félig megfulladt halak.
- Na ugye! - Ford levegő után kapkodott, és négykézláb
mászva tapogatózott a járda után, mely az Ismeretlenség
Harmadik Kiterjedésén száguldott keresztül. - Megígértem,
hogy kigondolok valamit!

- Ó, hogyne - mondta Arthur. - Hogyne.
- Nagyszerű ötlet volt tőlem - kérkedett Ford - hogy
találjak egy erre járó űrhajót, és megmentessem vele
mindkettőnket.
A valódi mindenség émelyítően elhajlott alóluk. Számos
utánzat szállongott a nyomában, sorjában, mint a hegyi
kecskék. Az idő kivirágzott, az anyag összezsugorodott. A
legmagasabb prímszám halkan kifejlődött az egyik zugban,
és mindörökre elrejtőzött.
- Ugyan, hagyd már - mondta Arthur. - Csillagászati
nagyságú valószínűtlenség szólt az ötleted ellen.
- Ne szóld le. Bevált.
- Miféle hajón vagyunk? - kérdezte Arthur, miközben az
örökkévalóság verme ásított alattuk.
- Nem tudom - felelte Ford. - Még nem nyitottam ki a
szememet.
- Még én se - mondta Arthur.
A világmindenség felpattant, megdermedt, megborzongott,
és szétfröccsent néhány váratlan irányba. Kinyitották a
szemüket, és meglehetős döbbenettel néztek körül.
- Te magas ég! - kiáltotta Arthur. - Ez pont olyan, mint a
parti strand Southendnél!
- Igazán megnyugtattál - mondta Ford.
- Miért?
- Már azt hittem, megbolondultam.
- Lehet, hogy megbolondultál. Lehet, hogy csak képzelted,
hogy mondtam.
Ford ezen eltöprengett.
- Hát akkor mondtad vagy sem? - kérdezte.

- Azt hiszem, mondtam - felelte Arthur.
- Lehet, hogy mindketten megbolondultunk.
- Persze - vélekedett Arthur. - Ha mindent egybevetünk,
meg kellett bolondulnunk, hogy azt higgyük, ez itt Southend.
- Azt hiszed, hogy ez itt Southend?
- Hát persze.
- Én is.
- Akkor mindketten megbolondultunk.
- Szép napunk van hozzá - közölte egy arra járó őrült.
- Ki volt ez? - kérdezte Arthur.
- Kire gondolsz? Az ötfejű pasasra azzal a sós heringet
termő bodzabokorral?
- Igen.
- Nem tudom. Akárki.
- Aha.
Mindketten a járdán ültek, és feszélyezetten figyelték, amint
hatalmas kisgyerekek ugrándoznak nehézkesen a
homokban, és vadlovak vágtatnak keresztül az égen, hogy
gondoskodjanak a vasbeton rácselemek utánpótlásáról a
Bizonytalan Területeken.
- Tudod - mondta Arthur zavartan köhintve -, ha ez
Southend, valami nagyon nem stimmel rajta...
- Arra gondolsz, hogy a tenger mozdulatlanul áll, míg az
épületek föl-le hullámzanak? - firtatta Ford. - Igen, ez
nekem is feltűnt. Valójában - tette hozzá, amint Southend
hatalmas pukkanással hatfelé hasadt, és részei
kicsapongó bujasággal pörögtek és táncoltak egymás
körül szédítő sebességgel - az egésszel nagyon nem
stimmel valami.

Fúvósok és vonósok vadul jódlizó hangja szűrődött át a szél
süvítésén, forró fánkok pattantak ki az útból darabonként tíz
pennyért, ocsmány halak viharzottak alá az égből, Arthur és
Ford úgy döntött tehát, hogy elszelelnek.
Hangok vaskos falain, archaikus gondolatok hegyein,
szalonzene völgyein, ócska cipők gyülekezetein és vacak
teniszütőkön nyomakodtak át, míg hirtelen egy lány hangját
hallották.
A hang teljesen normálisnak tűnt, holott azt mondta:
- Kettő a százezredik hatványon az eggyel szemben, és
csökken.
Ford leszánkázott egy fénysugáron, és vadul forgolódott,
hogy meglelje a hang forrását, de semmit se látott, amiben
komolyan hihetett volna.
- Mi volt ez a hang?! - kiabált Arthur.
- Nem tudom! - üvöltött Ford. - Nem tudom. Valószínűségi
mérőszámnak hangzott.
- Valószínűség? Miről beszélsz?
- Valószínűség. Olyasmi, tudod, mint a kettő az egyhez,
három az egyhez, öt a néggyel szemben. Azt mondta, hogy
kettő a százezredik hatványon az eggyel szemben. Ez
ugyebár eléggé nagy valószínűtlenséget jelent. Fejük felett
figyelmeztetés nélkül felborult egy kád, benne egymillió
gallon puding.
- Mit jelentsen ez?! - kiáltotta Arthur.
- Mi, a puding?
- Nem, a valószínűtlenség mérőszáma.
- Nem tudom. Fogalmam sincs. Azt hiszem, valami
űrhajófélén vagyunk. - Csak abban reménykedhetek -

mondta Arthur -, hogy nem ez az első osztályú szakasz.
Kitüremkedések jelentek meg a tér-idő szövedékében.
Csúnya, nagy kitüremkedések.
- Haaaauuuúrrrghhh - közölte Arthur, míg teste megpuhult,
és váratlan irányokba hajladozott. Southend elolvadt, úgy
látszik... a csillagok örvénylenek... pormacska... a lábaim
elszivárogtak a naplementébe... a bal karom is oda lett... -
Rémisztő gondolat csapott belé: - A fenébe is! Hogyan
állítsam be a kvarcórámat? - Elkeseredetten forgatta
szemeit Ford felé. - Ford! Mindjárt pingvinné változol.
Kérlek, hagyd abba.
Ismét megszólalt a hang:
- Kettő a hetvenötezredik hatványon az eggyel szemben,
és csökken.
Ford dühödten körbetotyogott a medencéjében.
- Hej, kicsoda vagy? - hápogta. - Hol vagy? Mi történik itt,
és hogy lehet megállítani?
- Kérem, lazítsanak - mondta a hang kedvesen, mintha
csak a stewardess nyugtatná az utasokat a repülőgépen,
melynek csak egy szárnya maradt, és két motorja közül az
egyik lángol - nyugodjanak meg, teljes biztonságban
vannak.
- Nem ez a lényeg! - háborgott Ford. - A lényeg az, hogy
én a teljes biztonságban pingvinné változtam, a
kollégámnak pedig mindjárt elfogynak a végtagjai!
- Minden oké, már visszakaptam őket - mondta Arthur.
- Kettő az ötvenezredik hatványon az eggyel szemben, és
csökken - mondta a hang.
- Az igazat megvallva - tűnődött Arthur -, kicsit

hosszabbak, mint amilyeneknek szeretem őket, de...
- Nem gondolod - rikoltozott Ford szárnyaló dühében -,
hogy némi magyarázat azért elkelne?
A hang megköszörülte a torkát. Óriási pilótakeksz
vánszorgott a messzeségbe.
- Isten hozta önöket - mondta a hang - az Arany Szív
űrhajón! A hang folytatta:
- Kérem, ne rémüljenek meg attól, amit maguk körül látnak
vagy hallanak. Elkerülhetetlen, hogy bizonyos kellemetlen
kezdeti tüneteket érezzenek, mivel az a valószínűtlenségi
szint, melyen megmentettük Önöket a biztos haláltól, igen
magas volt: kettő a kétszázhatvanezredik hatványon az
eggyel szemben, talán még magasabb. Jelenleg a hajó
valószínűtlenségi
állapotának
szintje
kettő
a
huszonötezredik hatványon az eggyel szemben, csökkenő.
Azonnal visszatérünk a normális állapotokhoz, mihelyst
bizonyosak leszünk abban, hogy mi is a normális.
Köszönöm. Kettő a húszezredik hatványon az eggyel
szemben, és csökken.
A hang kikapcsolt.
Ford és Arthur egy pici, rózsaszínű világítókamrában voltak.
Ford magánkívül volt az izgalomtól.
- Arthur! - mondta. - Ez fantasztikus! A Végtelen
Valószínűtlenség Hajtóerejével működtetett űrhajó szedett
fel bennünket! Hihetetlen! Korábban is hallottam a
rémhíreket. Hivatalosan cáfolták őket, de úgy látszik, mégis
megcsinálták.
Megépítették
a
Valószínűtlenségi
Hajtóművet! Arthur, ez... ez... Arthur! - Mi baj?
Arthur teljes testével a kabin ajtajának feszült, igyekezett

szorosan bezárni, de az ajtó rosszul illeszkedett. Vékony,
szőrös kezecskék nyomakodtak keresztül a résen, ujjaik
tintafoltosak voltak. Vékony hangocskák csattogtak bolond
módra.
Arthur felnézett.
- Ford! - mondta. - Végtelen sok majom van odakint, és
meg akarják beszélni velünk azt a Hamlet szövegkönyvet,
amit kidolgoztak!

10. fejezet
A Végtelen Valószínűtlenség Hajtóműve csodálatos új
eszköz, mellyel roppant csillagközi távolságok a
másodperc elenyésző része alatt áthidalhatók, és még
csak arra az unalmas piszmogásra sincs szükség a
hiperűrben.
Véletlen szerencse folytán fedezték fel, és a Galaktikus
Kormány
damograni
kutatócsoportja
fejlesztette
kormányozható meghajtássá. A felfedezés rövid története a
következő: Természetesen réges-rég ismert volt az elv,
mellyel véges valószínűtlenségek generálhatók. Ehhez csak
arra van szükség, hogy egy Szupra-mütyür 57 Szub-Mezon
Agy logikai áramköreit egy atomi vektor-plotterhez
kapcsoljuk, miközben az utóbbit valamilyen erélyes Brownmozgás Generátorba merítjük (például egy csésze forró,
illatos teába). Gyakorta fel is használták ezeket a
generátorokat arra, hogy a házibulikon felolvasszák a
kezdeti fagyos hangulatot, például úgy, hogy a háziasszony
fehérneműjének molekuláit arra késztették, hogy szimultán

ugorjanak egy lábnyit balra, összhangban a
Határozatlansági Elvvel.
Tekintélyes fizikusok egész sora jelentette ki, hogy nem
állják az ilyesmit - részint mert ez a tudomány
lealacsonyítása, főként viszont, mert őket nem hívták meg
azokra a bulikra.
A kitartó kudarcsorozatot sem állhatták, mely azirányú
erőfeszítéseiket kísérte, hogy olyan gépeket konstruáljanak,
mellyel végtelen valószínűtlenségi mező lenne generálható.
Az ezzel felszerelt csillaghajó a legtávolabbi csillagok
közötti észbénító távolságokon röpdöshetne. Végül ki
kellett jelenteniük, hogy az ilyen gép megépítése virtuális
lehetetlenség.
Aztán az egyik diák, akit valamelyik nap egyedül hagytak,
hogy egy különösen rosszul sikerült buli után söpörje fel a
labort, azon kapta magát, hogy így gondolkodik:
- Ha - okoskodott - egy ilyen gép megépítése virtuális
lehetetlenség,
akkor
szükségképpen
véges
a
lehetetlensége. Ezért ahhoz, hogy egy ilyen gépet építsek,
ki kell számolnom, mennyire valószínűtlen az építése. Ezt a
számot be kell táplálnom a véges valószínűtlenségi
generátorba, friss csésze nagyon forró teát kell töltenem
neki... és be is kapcsolhatom.
Meg is tette, és meglepődve észlelte, hogy sikerült a
semmiből megcsinálnia a hőn áhított és rég keresett
Végtelen Valószínűtlenség Generátort.
Még jobban meglepődött, amikor közvetlenül azután, hogy
a Galaktikus Intézet neki ítélte a Rendkívüli Okosság Díját,
tekintélyes fizikusokból összeverődött, dühöngő csőcselék

meglincselte, mert rájöttek, hogy legkevésbé az okos
mikulásokat állhatják.

11. fejezet
Az Arany Szív Valószínűtlenség-biztos vezérlőfülkéje
éppen úgy nézett ki, mint bármely más teljesen
hagyományos űrhajóé, csak éppen ragyogóan tiszta volt,
lévén vadonatúj. A műszerfal előtti székek némelyikéről
még le se vették a műanyag huzatot. A kabin majdnem
mindenütt fehér volt, négyszögletes és akkora, mint egy
kisebb étterem. Valójában nem is volt teljesen
négyszögletes: a két hosszú fal enyhe, párhuzamos ívben
elhajlott, a kabin összes sarka és szöglete izgalmasan
erőteljes alakokat körvonalazott. Az igazsághoz tartozik,
hogy sokkal egyszerűbb és kézenfekvőbb lett volna, ha
teljesen közönséges, háromdimenziós, szögletes kabint
építenek, viszont akkor oda lett volna a tervezők öröme. A
kabin mindenesetre izgatóan célszerűnek látszott, a
videoernyőkkel a műszerek körül, a vezérlőrendszer
paneljeivel a homorú falon és a domború falba illesztett,
hosszú számítógéppultokkal. Az egyik sarokban magába
roskadva üldögélt egy robot, csillogó-villogó acélfejét
csillogó-villogó acéltérdei közé lógatva. Ez is eléggé új volt,
de dacára gyönyörű konstrukciójának és csillogásának,
olyan benyomást keltett, mintha többé-kevésbé humanoid
testrészei nem tartoznának igazán össze. Persze teljesen
összetartoztak, de volt valami a robot testtartásában, ami
azt sugallta, hogy összébb is tartozhatnának.

Zaphod Beeblebrox idegesen járkált fel s alá a kabinban,
kezeit időnként végigfuttatta a különféle csillogó
műszereken, és izgatottan vihogott.
Trillian egy rakás műszer fölött görnyedt, és jelzéseiket
figyelte. A hajó fedélzeti hírközlő rendszere mindenhová
eljuttatta a hangját.
- Öt az egyhez, csökkenő... négy az egyhez, csökkenő...
három az egyhez... kettő... egy... valószínűségi... faktor egy
az egyhez. Normális állapot. Ismétlem, normális állapot.
Trillian kikapcsolta a mikrofonját, aztán elmosolyodott,
visszakapcsolta és beleszólt:
- Ha tehát még mindig van valami, amivel nem tudnak
megbirkózni, az az önök magánügye. Kérem, várjanak
nyugodtan, hamarosan önökért küldünk.
Zaphod bosszúsan kitört:
- Trillian, kik ezek?
Trillian szembefordult vele, és vállat vont.
- Csak két pasas, akiket mintha a puszta űrből szedtünk
volna fel - felelte. - ZZ9 Plurális Z Alfa Szekció.
- Igen, hogyne, nagyon kedves gondolat volt, Trillian -
sopánkodott Zaphod. - Mégis biztos vagy benne, hogy
bölcsen cselekedtél az adott körülmények között? Úgy
értem, itt menekülünk meg minden, mostanra már biztos
nyakunkon a fél galaktikus rendőrség, erre megállunk, hogy
felszedjünk holmi stopposokat. Jó, tíz pontból tíz a tiéd a
gesztusért, viszont néhány millió pont levonás jár a józan
ész hiányáért.
Bosszúsan dobolt ujjaival a vezérlőpulton. Trillian nyugodtan
odább tolta a kezét, még mielőtt Zaphod megérinthetett

volna valami igazán fontosat. Bármilyen tulajdonságokat
vonultatott is fel Zaphod - lendületességet, virtuskodást,
önhittséget -, műszaki szempontból tehetségtelen volt.
Képes volt arra, hogy kiszámíthatatlan taglejtésével
bármikor felrobbantsa a hajót. Trillian mindinkább
gyanította, hogy Zaphod élete azért olyan vad és sikeres,
mert bármit tett is, soha semminek nem értette a valódi
jelentőségét.
- Zaphod - magyarázta türelmesen. - Védtelenül lebegtek
a nyílt űrben... nem kívántad volna, hogy meghaljanak,
ugye?
- Hát, izé... talán nem... Nem mint olyant... de azért...
- Nem mint olyant? Nem a halálukat, mint olyant? Hanem?
- Trillian félrehajtotta a fejét.
- Hanem például felszedhette volna őket valaki más, kicsit
később.
- Egy másodperccel később mindketten halottak lettek
volna.
- Na ugye. Ha tehát vettél volna magadnak annyi
fáradságot, hogy jobban meggondold, akkor a probléma
meg is oldódott volna magától.
- Boldog lennél, ha hagytad volna meghalni őket?
- Hát, nem éppen boldog, mint olyan, de...
- Egyébként mindegy. - Trillian visszafordult a
műszerekhez. - Nem én szedtem fel őket.
- Mit akarsz ezzel? Hát ki?
- A hajó.
- He?
- A hajó. Magától.

- He?
- Valószínűtlenségi üzemmódban.
- De hát ez hihetetlen!
- Ó, nem, Zaphod! Csupán nagyon-nagyon valószínűtlen.
- Öööö, igen...
- Figyelj! - Trillian megveregette Zaphod karját. - Ne
aggódj az idegenek miatt. Csak két fickó, azt hiszem,
Leküldöm értük a robotot. Hej, Marvin!
A robot feje a sarokban hirtelen felemelkedett, aztán alig
észrevehető himbálódzásba fogott. Marvin oly keservesen
tápászkodott fel, mintha öt fonttal nehezebb lenne a
súlyánál. Külső szemlélő számára heroikusnak tűnő
erőfeszítéssel átvonszolta magát a szobán. Megállt Trillian
előtt, és keresztülnézett a lány bal vállán.
- Azt hiszem, tudnotok kell, hogy nagyon lehangolt vagyok
- mondta. Hangja halk volt és reményvesztett.
- Uramisten! - nyögött fel Zaphod, és egy székbe csuklott.
- Nos - mondta Trillian vidám és együttérző hangon - most
legalább elfoglalhatod valamivel az agyadat.
- Reménytelen - dünnyögte Marvin. - Kivételesen nagy
agyam van.
- Marvin! - figyelmeztette Trillian.
- Jól van, na - mondta Marvin. - Mit kell tennem?
- Menj a kettes számú bejárati zsiliphez, és hozd ide a két
idegent. Felügyelet alatt.
Marvin egy mikroszekundumnyi késlekedéssel a hangszín
és hanglejtés finoman mérlegelt mikromodulációjával -
tehát anélkül, hogy a sértődésre konkrét alapot szolgáltatott
volna - mélységes megvetését és borzadályát fejezte ki

minden iránt, ami emberi.
- Ennyi az egész?
- Igen - mondta Trillian határozottan.
- Nem lesz sok örömöm benne - mondta Marvin.
Zaphod felpattant a székéből.
- Nem azt kérték tőled, hogy élvezd - ordította - csak azt,
hogy csináld meg, világos?!
- Jó - Marvin hangja kongott, mint hatalmas repedt harang.
- Jó, megcsinálom.
- Pompás - csattant Zaphod hangja - remek... köszönjük...
Marvin megfordult, és ráemelte csúcsára fordított
háromszög alakú, vörös szemeit.
- Egyáltalán nem keserítelek el titeket, ugye? - kérdezte
tompán.
- Ó, dehogy, Marvin - trillázott Trillian -, minden rendben...
- Nem szeretném, ha azt kellene hinnem, hogy elkeserítlek
benneteket.
- Sose aggódj emiatt - folytatódott a trilla - csak viselkedj
természetesen, úgy, ahogy jólesik, és minden rendben lesz.
- Biztos vagy benne, hogy semmi baj? - ellenőrizte Marvin.
- Hát persze, Marvin - duruzsolta Trillian. - Minden
rendben, igazán... hozzátartozik az élethez.
Marvin elektronikus pillantást lövellt feléje.
- Még hogy az élet - mondta. - Ne is beszélj nekem az
életről!
Reménytelenül sarkon fordult, és kivonszolta magát a
kabinból. Az ajtó elégedett hümmögést hallatott, és
becsukódott mögötte.
- Nem hiszem, hogy sokáig elviselem még ezt a robotot,

Zaphod - morogta Trillian.
Az Encyclopaedia Galactica szerint a robot olyan
mechanikai berendezés, melyet az ember munkájának
elvégzésére terveztek. A Szíriusz Kibernetikai Társaság
piackutató részlege szerint a robot „A Te Műanyag
Haverod, Akivel Pompásan Érzed Magad”.
A GALAXIS Útikalauz szerint a Szíriusz Kibernetikai
Társaság piackutató részlege „eszetlen semmirekellők
csürhéje, akiket elsőként állít majd falhoz a forradalom”; a
szócikket egy lábjegyzet egészíti ki, melyszerit a
szerkesztők szívesen látnák azok pályázatait, akik robotikai
tudósítói állás iránt érdeklődnek.
Érdekes módon az Encyclopaedia Galactica egyik
kiadása, mely szerencsés véletlen folytán az idő egy
elhajlásán át az ezer évvel későbbi jövőből idecsúszott, úgy
jellemzi a Szíriusz Kibernetikai Társaság piackutatási
részlegét, mint „eszetlen semmirekellők csürhéjét, akiket
elsőként állított falhoz a forradalom”.
A rózsaszín kamra utolsót pislogott, a majmok egy
megértőbb dimenzióba távoztak. Ford és Arthur a hajó
beszállási körletében találták magukat. Csinos volt.
- Szerintem ez a hajó vadonatúj - mondta Ford.
- Honnan tudod? - kérdezte Arthur. - Van valami
különleges műszered a fém életkorának a mérésére?
- Nem. De találtam egy prospektust. Itt hevert a földön. „Az
öné lehet a Világegyetem” badarság. Ó! Ide nézz, igazam
volt! - Ford az egyik oldalra bökött, és Arthur elé tartotta. -

Azt mondja: „Szenzációs siker a Valószínűtlenségi
Fizikában. Mihelyst eléri a hajtómű a Végtelen
Valószínűtlenséget, a hajó egyszerre halad át a
világmindenség összes pontján. Váljék a többi
nagyhatalom irigységének céltáblájává.” Hűha ez
nagymenőknek való játékszer!
Ford izgatottan böngészte végig a technikai
paramétereket. Időnként elakadt a lélegzete a
megdöbbenéstől.
Száműzetésének
ideje
alatt
szemlátomást sokat haladt előre a galaktikus
asztrotechnológia.
Arthur rövid ideig figyelt, mivel azonban Ford szavainak
legnagyobb részét egyáltalán nem értette, szabadjára
engedte gondolatait, miközben ujjaival szórakozottan
simogatta egy számítógép felfoghatatlanul bonyolult
kezelőpultjának szélét. Aztán oda se figyelve kinyújtotta a
kezét, és megnyomott egy hívogatóan nagy, vörös gombot
az egyik közeli műszerfalon. A kijelzőn a következő szöveg
gyulladt ki: Kérem, ne nyomja meg még egyszer ezt a
gombot. Arthur összerázkódott.
- Figyelj csak - mondta Ford, még mindig belemerülve a
prospektusba. - Ezek itt csuda nagyra vannak a hajó
kibernetikájával. A Szíriusz kibernetikai Társaság
robotjainak és Komputereinek új generációja, a vadonatúj
VESZ-rendszerrel ellátva.
- VESZ-rendszer? Mi az? - kérdezte Arthur.
- A prospektus szerint Valódi Egyedi Személyiség.
- Ó! - mondta Arthur. - Rémesen hangzik.
Megszólalt mögöttük egy hang:

- Az is. - A hang halk volt és reménytelen, s finom,
csilingelő zajjal párosult. Hátrafordultak: siralmas
acélembert láttak, amint görnyedten ácsorog az ajtóban.
- Micsoda? - kérdezték.
- Rémes - folytatta Marvin. - Az egész, ahogy van.
Abszolúte rémes. Jobb, ha nem is beszéltek róla.
Nézzétek ezt az ajtót - mondta, és belépett rajta. Irónia
áramkörei átvették a hangmodulátorok vezérlését, ahogy a
prospektus modorát utánozta.
- E csillaghajó összes ajtaja vidám és napsütötte
természettel van megáldva. Örömükre szolgál, ha
kinyílhatnak önnek, s megelégedésükre, ha a jól végzett
munka tudatával becsukódhatnak.
Ahogy az ajtó becsukódott mögötte, csakugyan elégedett
sóhajt hallatott.
- Hummmmmmmmmmmiummmmmmm ahhh - mondta.
Marvin hideg gyűlölettel szemlélte az ajtót, miközben logikai
áramkörei undorodva karattyoltak, s azzal a lehetőséggel
játszottak, hogy fizikai eszközökhöz folyamodnak vele
szemben. Más áramkörök is beleszóltak: Minek vesződni
vele? Mi értelme? Semmi sem éri meg, hogy odafigyeljünk
rá. További áramkörök azzal szórakoztak, hogy az ajtónak
és a humanoidok agysejtjeinek a molekuláris összetételét
elemezték. A sikerre való tekintettel mindjárt a
hidrogénemisszió szintjét is megmérték az űr környező
köbparszekjében, aztán unottan kikapcsoltak. Sírógörcs
rázta meg a robot testét, ahogy visszafordult.
- Gyertek - hüppögte. - Azt a parancsot kaptam, hogy
kísérjelek fel benneteket a parancsnoki hídra. Itt vagyok én

akkora aggyal, mint egy egész planéta, és a dolgom az,
hogy felkísérjelek benneteket a hídra. Ez aztán az
önmegvalósítás!
Sarkon fordult, és elindult a gyűlölt ajtó felé.
- Ööö... izé, bocsánat - mondta Ford, és követte Marvint -,
melyik kormányé ez a hajó?
Marvin oda se figyelt.
- Csak figyeljétek ezt az ajtót - mormogta -, mindjárt
megint kinyílik. Érzem azt a tűrhetetlen önelégültséget, ami
hirtelen körülveszi.
Az ajtó hálás kis vinnyogással kinyílt, és Marvin keresztül
csörtetett rajta.
- Gyertek - mondta.
A másik kettő sietve követte, s az ajtó elégedett kis
kattogásokkal és berregésekkel becsukódott.
- Ó, köszönjük nektek, köszönjük a Szíriusz Kibernetikai
Társaság piackutatási részlegének! - Marvin vigasztalanul
vonszolta magát a csillogón elébük táruló, ívelt folyosón.
„Építsünk robotot Valódi Egyedi Személyiséggel” -
mondták. És ki is próbálták rajtam. Személyiség-prototípus
vagyok. Látszik, nem?
Ford és Arthur zavart kis tiltakozásokat morogtak.
Gyűlölöm azt az ajtót - mondta Marvin. - Remélem, nem
hangollak le titeket, ugye?
- Melyik kormányé? - kezdte Ford ismét.
- Egyiké sem - vetette oda a robot. - Ellopták.
- Ellopták?
- Ellopták? - csúfolódott Marvin.
- Kicsoda? - kérdezte Ford.

- Zaphod Beeblebrox.
Valami egészen különös történt Ford arcával. A sokk és a
megdöbbenés legalább öt különálló és különböző
kifejezése halmozódott fel rajta kibogozhatatlan
összevisszaságban. Bal lába, melyet éppen lépésre emelt,
alig talált vissza a földre. A robotra bámult, míg rángatózó
izmai igyekeztek összegabalyodni.
- Zaphod Beeblebrox? - kérdezte elhalóan.
- Bocsánat, rosszat szóltam? - kérdezte Marvin, és tovább
vonszolta magát. - Bocsánat, hogy lélegzem, pedig nem is
lélegzem, azt se tudom, miért kellett ezt mondanom, te
jóisten, milyen deprimált vagyok. Itt egy újabb önelégült ajtó.
Élet! Nehogy nekem az életről beszéljetek!
- A kutya se említette - morogta Arthur ingerülten. - Ford
jól vagy?
Ford rámeredt.
- Azt mondta ez a robot, hogy Zaphod Beeblebrox?

12. fejezet
Gunk-zene hangos kattogása töltötte be az Arany Szív
parancsnoki kabinját, ahogy Zaphod a rádiójával a SzubÉta hullámsávokat pásztázta, önmagáról szóló adásokra
vadászva. A készülék kezelése szakértelmet igényelt.
Hosszú éveken át a rádiókat nyomó- és forgatógombokkal
működtették. A fejlettebb technika korában a kapcsolok
érintésre reagáltak: az embernek csak végig kellett
simítania a kapcsolószerveket az ujjával. Immár pedig
nincs a hallgatónak más dolga, mint hogy a kezével a

megfelelő alkatrészek irányába intsen és reménykedjék.
Rengeteg izommunka válik így megtakaríthatóvá, viszont
dühítő mozdulatlanságra van mindenki kárhoztatva, aki
nyugodtan végig akar hallgatni egy adást.
Zaphod intett, és a rádió új csatornára váltott. Még több
gunk-zene szólt, ezúttal a hírösszefoglaló hátteréül. A hírek
szerkesztésénél az egyik legfontosabb szabály az volt,
hogy a szöveg illeszkedjék a kisérőzene ritmusához.
“...a híreket egész nap, egész éjjel, az egész Galaxisban -
lármázott egy hang -, és hatalmas helló minden értelmes
életformának mindenütt... és mindenki másnak is odakint,
egyszerű trükk, csapdossuk össze a sziklákat, fiúkák. És
persze a ma esti szenzáció, mely nem más, mint a
Valószínűtlenségi Hajtómű prototípusával felszerelt űrhajó
ellopása, és a tolvaj éppen a Galaxis Elnöke, Zaphod
Beeblebrox. És a mindannyiunk ajkán táncoló... Lehet,
hogy a nagy Zé ezúttal elbukfencezett? Beeblebrox, a
Pángalaktikus Gégepukkasztó feltalálója, a hajdani
szélhámos, aki az Eccentrica Gallumbit szerint a fekete
lyukak legnagyobb öröme, akit legújabban hetedízben
választottak meg az Ismert Univerzum Legrosszabbul
Öltözött Értelmes Lényének... lehet, hogy ezt a választ
kereste? Idekérettük privát elmespecialistáját, Gag
Halfruntot...
A kísérőzene örvénylett, és a mélybe zuhant egy pillanatra.
Új hang tört át rajta, feltehetőleg Halfrunté:
- Nosz, Szafod isz csak egy paszasz, nemtepár? - de nem
folytathatta, mert a kabinon átrepülő fényceruza elhaladt a
rádió ki-be kapcsolásra érzékeny térszeletén.

Zaphod megfordult, és Trillianra meredt - a lány eldobta a
ceruzát.
- Hej - mondta -, ez mire volt jó?
Trillian a számokkal telezsúfolt képernyőn dobolt az ujjaival.
- Rájöttem valamire - mondta.
- Igen? Megéri, hogy félbeszakíts miatta egy rólam szóló
híradót?
- Eleget hallasz magadról így is.
- Bizonytalan egyéniség vagyok. Mindketten tudjuk.
- Eltekinthetünk egy pillanatra az egódtól? Fontos
mondandóm van.
- Ha bármi fontosabb, mint az én egóm, akkor megyek,
elkapom és lelövöm! - Zaphod ismét dühös szemeket
meresztett Trillianra, aztán elnevette magát.
- Nézd - mondta Trillian -, felszedtük azt a két fickót...
- Miféle két fickót?
- A két fickót, akiket felszedtünk.
- Ó persze - mondta Zaphod. - Azt a két fickót.
- A ZZ9 Plurális Z Alfa szektorban szedtük fel őket.
- Tényleg? - mondta Zaphod, és pislogot.
Trillian nyugodtan megkérdezte:
- Jelent ez valamit a számodra?
- Mmmmm - mondta Zaphod. - ZZ9 Plurális Z Alfa. ZZ9
Plurális Z Alfa?
- Nos? - kérdezte Trillian.
- Öööö... mit jelent a Z? - kérdezte Zaphod.
- Melyik?
- Akármelyik.
Zaphodhoz fűződő kapcsolat során Trillian számára az

egyik legnagyobb nehézséget az jelentette, hogy
megtanulja, hogyan különböztesse meg, mikor tesz magát
Zaphod ostobának csak azért, hogy az embereket
meghökkentse; mikor teszi magát ostobának azért, mert
lusta gondolkodni, és azt akarja, hogy valaki más
gondolkodjék helyette; mikor teszi magát felháborítóan
ostobának azért, hogy leplezze, hogy nem ért valamit, és
mikor ostoba igazán. Messze földön tisztelték éles eszéért,
és csakugyan éles esze volt - de nem mindig, úgyhogy
néha színészkednie kellett. Jobban szerette, ha az
emberek megdöbbennek, mint ha lenézik. Trillian ezt
minden másnál nagyobb ostobaságnak ítélte, de már nem
volt hajlandó vitázni róla.
Felsóhajtott, és beütögetett néhány utasítást, mire
megjelent egy csillagtérkép az egyik videoernyőn. Így
egyszerűbben magyarázhatott, akármiért akarta is így
Zaphod.
- Ott - mutatta. - Pont ott.
- Hej... Nahát! - mondta Zaphod.
- Nos? - kérdezte Trillian.
- Mit nos?
Trillian fejének egyes részei sikoltozva estek a feje más
részeinek. Nagyon nyugodtan azt mondta:
- Ez az a szektor, ahol engem is felszedtél a legelején.
Zaphod ránézett, aztán visszanézett a képernyőre.
- Hej... nahát - mondta -, ez már mégis sok. Egyenesen a
Lófej Köd közepébe kellett volna süvítenünk. Hogy kerültünk
ide? Úgy értem, ez az isten háta mögött van!
Trillian ezt elengedte a füle mellett.

- Valószínűtlenségi Hajtómű - mondta türelmesen. -
Magad magyaráztad el. A világmindenség valamennyi
pontján egyszerre haladunk át, te is tudod.
- Jó, de azért ez meglehetősen vad egybeesés, nem
gondolod?
- De igen.
- Hogy éppen ott szedtünk fel valakit? Az egész
világegyetemből éppen ott? Ez már túl... Ki akarom
számolni. Komputer!
A Szíriusz Kibernetikai Társaság Fedélzeti Komputere,
melymegszállta és ellenőrizte a hajó minden porcikáját,
párbeszédes üzemmódba kapcsolt.
- Helló mindenkinek! - mondta ragyogva, egyidejűleg
vékony, piros adatszalagot köpött ki, csak a nyilvántartás
kedvéért. - Helló mindenkinek!
- Ó, istenem! - sóhajtott Zaphod. Még nem régóta
dolgozott ezzel a komputerrel, de már megtanulta, hogy
gyűlölje.
A komputer hetykén és vidáman folytatta, mintha mosóport
árulna.
- Szeretném, ha tudnátok, hogy bármi legyen is a
problémátok, azért vagyok itt, hogy segítsek a
megoldásában.
- Persze, persze - dünnyögte Zaphod. - Talán mégis
inkább egy darab papírt használok.
- Hogyne - lelkesedett a komputer, és egyidejűleg a
papírkosárba is továbbította az üzenetét -, értem. Ha
valaha...
- Fogd be! - förmedt rá Zaphod. Felkapott egy ceruzát, és

Trillian mellé ült a konzolhoz.
- Jól van, jól van! - A komputer megsértődött, és ismét
lezárta beszédcsatornáit.
Zaphod és Trillian elmerültek a számhalmazban, amely a
Valószínűtlenségi Repülés Követő kijelzőjén jelent meg.
- Ki tudjuk-e számolni - kérdezte Zaphod -, mekkora volt
az ő szempontjukból a megmenekülés valószínűtlensége?
- Hogyne, ez egy konstans - felelte Trillian. - Kettő a
kétszázhatvanhétezer-hétszázkilencedik hatványon az
egyel szemben.
- Hűha! Ez két nagyon-nagyon szerencsés fickó.
- Úgy van.
- És ahhoz képest, amit mi tettünk, amikor a hajó felszedte
őket...
Trillian számokat nyomkodott a billentyűzeten. Az eredmény
kettő a végtelenedik hatványon mínusz egy az eggyel
szemben (egy irracionális szám, melynek csupán a
Valószínűtlenségi Fizikában van megállapodás szerinti
értelem).
- ...rettenetesen alacsony - folytatta Zaphod, és halkan
füttyentett.
- Valóban - értett egyet Trillian, és rejtélyesen nézett rá.
- Akkor jó nagy darab valószínűtlenséggel kell számolni.
Valami roppant valószínűtlennek kell még mutatkoznia a
könyvelésben, hogy az a szép kerek szám kijöjjön.
Zaphod lefirkált néhány összeadást, áthúzta őket, és
elhajította a ceruzáját.
- Csípje meg a denevér, nem tudom kiszámolni.
- Hát akkor?

Zaphod ingerülten összeütögette a két fejét, és a fogát
csikorgatta.
- Oké - mondta. - Komputer!
A hangképző áramkörök ismét feléledtek.
- Ó, helló mindenkinek! - ujjongtak (adatszalag.
Adatszalag). - Csak az a célom, hogy a napot szebbé,
szebbé, még szebbé tegyem számotokra...
- Jó, jó, akkor fogd be a szád, és számíts ki valamit
nekem.
- Hát hogyne - csevegett a komputer. - Valószínűtlenségi
előrejelzést kívánsz, mely...
- Valószínűtlenségi adatokon alapszik, igen.
- Rendben - folytatta a komputer. - Hadd említsek meg
egy érdekes apróságot. Nem tudom, észrevettétek-e, hogy
a legtöbb ember életét telefonszámok irányítják?
Fájdalmas kifejezés cikázott át Zaphod egyik arcáról a
másikra.
- Magadnál vagy? - kérdezte.
- Én igen, de amikor majd közlöm veled...
Trillian tátogott. Idegesen babrált a Valószínűtlenségi
Repülés Követő gombjain.
- Telefonszámok? - Vágott közbe. - Ez az izé
telefonszámokat mondott?
A képernyőn számok villantak fel.
A komputer, mely mostanáig udvariasan várakozott, ismét
megszólalt:
- Azt akarom mondani...
- Ne zavarj, kérlek - Trillian elhallgattatta a komputert.
- Mit csinálsz? - kérdezte Zaphod.

- Nem is tudom - tűnődött Trillian -, azok az idegenek...
már útban vannak ide azzal a nyavalyás robottal. Nem
leshetnénk meg őket valamelyik képernyőn?

13. fejezet
Marvin a folyosón vánszorgott, egyre csak nyavalyogva.
- ...és persze ott az a szörnyű fájdalom végig a bal oldali
diódáim mentén...
- Tán csak nem? - Arthur mogorván bandukolt Marvin
mellett.
- Csakugyan?
- De még mennyire - bizonygatta Marvin. - Persze
rengetegszer kértem, hogy cseréljék ki őket, de ki figyel
oda?
- Meg tudom érteni.
Ford felől bizonytalan füttyögés és hümmögés hallatszott.
- Ej, ej, ej - mondogatta magának. - Zaphod Beeblebrox...
Marvin hirtelen megállt, és felemelte a kezét.
- Nyilván sejtitek, mi jön most?
- Ugyan mi? - morogta Arthur anélkül, hogy komolyan tudni
akarta volna.
- Még egy afféle ajtóhoz érkeztünk.
Ott meredt előttük a folyosó oldalfalába mélyített tolóajtó.
Marvin bizalmatlanul méregette.
- Nos? - mondta Ford türelmetlenül. - Bemegyünk?
- Bemegyünk? - utánozta Marvin. - Bemegyünk. Ez visz a
parancsnoki hídra. Ide kellett kísérjelek titeket. Nem
csodálkoznék, ha ez lenne mára a legnagyobb szellemi

erőfeszítést igénylő feladat számomra.
Lassan, gyűlölködve, a zsákmányt becserkésző vadász
lépteivel osont az ajtó felé. Az felpattant.
- Köszönöm - lelkesedett - hogy boldoggá tettél egy
egyszerű ajtót!
Marvin mellvértje mélyéről kihallatszott a fogaskerekek
csikorgása.
- Vicces - intonálta gyászosan - hogy amikor azt hinnéd,
ennél rosszabbra már nem is fordulhatnának a dolgok,
hirtelen mégis megteszik.
Keresztülvergődött az ajtón, maga mögött hagyva Arthurt
és Fordot, akik értetlenül meredtek egymásra, és a vállukat
vonogatták. Kihallatszott Marvin hangja.
- Azt hiszem, látni akarjátok az idegeneket - mondta. -
Óhajtjátok, hogy egy sarokban rozsdásodjak tovább, vagy
essek szét itt álltó helyemben?
- Jó, jó, csak vezesd be őket, Marvin, légy szíves - mondta
egy hang.
Arthur döbbenten látta, hogy Ford nevet.
- Mi a fene?...
- Csst! - mondta Ford. - Gyerünk befelé.
Belépett a hídra.
Arthur bizalmatlanul követte. Meghökkenten észlelte, hogy a
bent ülő személy lábait egy számítógépkonzolon nyugtatva
hintázik a székén, bal kezével a jobb oldali fejének a fogait
piszkálva. A fogpiszkálás teljesen lefoglalta a jobb oldali
fejet, a bal oldali viszont vigyorgott, szélesen, hanyagul,
gondtalanul. Egyre nőtt azoknak a dolgoknak a száma,
melyek láttán Arthur nem hitt a szemének. Álla leesett, és

úgy maradt. A különös figura lustán intett Fordnak, s a
nemtörődömség összes eszközét felvonultatva, így szólt:
- Helló, Ford! Hogy vagy? Jó, hogy be tudtál ugrani.
Ford nem akart alulmaradni.
- Zaphod - mondta a mélységes hidegvér lusta
hanghordozásával - örülök, hogy láthatlak. Remekül nézel
ki, tetszik a toldalékkarod is. Szép hajót loptál.
Arthur szeme majd kiugrott az üregéből.
- Szóval te ismered ezt a pasast? - kérdezte, dühösen
rázva újját Zaphod felé.
- Még hogy ismerem-e! - kiáltott Ford. - Hiszen ő... -
Megállt, és úgy döntött, inkább fordítva kezdi a bemutatást.
- Ó, Zaphod, ez az egyik barátom, Arthur Dent.
Megmentettem, amikor a bolygója felrobbant.
- Ó, hogyne - mondta Zaphod. - Helló, Arthur, örülök, hogy
megúsztad. - Jobb oldali feje felpillantott. - Szevasztok! -
és visszatért fogai piszkálásához.
Ford folytatta:
- Arthur, ez itt másod-unokatestvérem, Zaphod Beeb...
- Mi már találkoztunk - vágott közbe Arthur élesen.
Amikor az autópálya belső sávjában száguldozol, s egyik
erőlködő autó a másik után marad el melletted, úgyhogy
egészen meg vagy elégedve magaddal, ám véletlenül
négyesből hármas helyett hátramenetbe kapcsolsz, mire a
motorod zilált állapotban távozik a motorháztetővel együtt,
akkor zökkensz ki a kerékvágásból annyira, mint Ford e
megjegyzés hallatán.
- Öööö... micsoda? - nyögte.
- Már találkoztunk.

Zaphod meglepetésében összerándult, és erősen
beledöfött az ínyébe.
- Hee... ööö... tényleg? Hej... ööö...
Ford mérgesen villogó szemmel fordult Arthurhoz. Most,
hogy ismét otthon érezte magát, hirtelen bánni kezdte, hogy
felvállalta ezt a koloncot, ezt a tudatlan ősembert, aki
körülbelül annyit tudott a Galaxis ügyeiről, mint egy ilfordi
szúnyog a pekingi életről.
- Hogyhogy már találkoztatok? Ez itt Zaphod Beeblebrox a
Betelgeuse-ről, nem holmi rohadék Martin Smith
Croydonból!
- Bánom is én! - mondta Arthur hidegen. - Már
találkoztunk, ugye, Zaphod Beeblebrox... vagy szólítsam
inkább... Philnek?
- Micsoda?! - harsogta Ford.
- Jobb, ha emlékeztetsz még - mondta Zaphod. - Fajok
tekintetében szörnyen rossz a memóriám.
- Egy bulin találkoztunk - szögezte le Arthur.
- Hogyne, persze. Én mindenesetre kétlem - mondta
Zaphod.
- Arthur, állítsd le magad! - követelte Ford.
Arthur nem hagyta magát megfélemlíteni.
- Hat hónapja. A Földön... Angliában...
Zaphod szorosra zárt ajkakkal mosolygott, és a fejét rázta.
- London - makacskodott Arthur. - Islington.
- Ja - felelte Zaphod némi röstelkedő meglepődéssel. -
Az a buli.
Ez teljesen tisztességtelen volt Forddal szemben.
Kapkodta a tekintetét Arthur és Zaphod között.

- Mi? - fordult Zaphodhoz. - Csak nem azt akarod állítani,
hogy te is jártál azon a nyomorult kis bolygón?
- Ó, nem, dehogy - mondta Zaphod lendületesen. -
Persze lehet, hogy éppen csak beugrottam oda, útban
valahová...
- De hiszen én tizenöt évre ottragadtam.
- Azt én persze nem tudhattam, ugye.
- Mit kerestél ott?
- Csak körülnéztem erre-arra...
- Beállított a bulira, pedig senki sem hívta! - Arthur hangja
remegett a méregtől. - Jelmezbál volt.
- Mi más is lehetett volna? - jegyezte meg Ford.
- Ott volt egy lány - makacskodott Arthur. - Jó, persze ma
már mindegy. Úgyis elfüstölt az egész...
- Abbahagyhatnád már a duzzogást a miatt a nyomorult
bolygó miatt - mondta Ford. - Ki volt a hölgy?
- Valaki. Igaz, nem vittem nála túl sokra. Egész este
próbálkoztam. Azért az a lány nem volt akárki. Gyönyörű,
elbűvölő, elsöprően intelligens... végre odáig jutok, hogy
beszélgethetek vele, nyomom neki vadul a sódert, amikor
ez a te barátod odafurakodik, és azt mondja: Hej, kislány,
nem untat ez a pasas? Mért nem velem beszélgetsz
inkább? Egy másik bolygóról jöttem. Sose láttam többé a
lányt.
- Zaphod?! - kiáltott fel Ford.
- Igen - mondta Arthur. Rábámult, és azon igyekezett, hogy
ne lássák túl ostobának. - Akkor még csak két karja volt
meg egy feje, és Philnek nevezte magát, de...
- ...de el kell ismerned, hogy tényleg egy másik bolygóról

jött - szólt közbe Trillian a híd túlsó oldaláról. Barátságosan
rámosolygott Arthurra; aki ettől úgy érezte, mintha egy
tonna tégla zúdulna rá. A lány visszafordult a hajó
vezérlőműszereihez.
Néhány másodperc szünet következett, majd Arthur
teljesen összekuszálódott gondolatai közül kimászott
néhány szó.
- Tricia Mc Millan? - hebegte. - Mi a fenét csinálsz te itt?
- Amit te. Stoppoltam. Mi mást tehettem volna a
matematikai és asztrofizikai doktorátusaimmal? Vagy ez,
vagy a hétfői sorbanállás a munkanélküli-segélyért.
- Végtelen mínusz egy - lelkendezett a komputer. - A
Valószínűtlenségi összeg ezzel teljes.
Zaphod fejei megnézték egymást, aztán Fordot, Arthurt,
végül Trilliant is.
- Trillian - kérdezte -, gyakran kell számítanunk ilyesmire
Valószínűtlenségi Üzemmódban?
- Nagyon valószínű - felelte Trillian.

14. fejezet
Az Arany Szív csöndesen suhant át az űr egén, ezúttal a
hagyományos fotonhajtóművet használva. Négyfős
személyzete meglehetősen feszélyezetten vette tudomásul,
hogy nem saját akaratuk s még csak nem is a véletlenek
összjátéka hozta össze őket, hanem a fizika valamely
különleges perverziója - mintha csak az emberi
kapcsolatok
is
azoknak
a
törvényeknek
engedelmeskednének, amelyek az atomok és molekulák

kapcsolatait megszabják.
A hajó mesterséges éjszakájának beálltával mind a négyen
megkönnyebbülten vonultak vissza kabinjaikba, és
megpróbálták rendezni gondolataikat. Trillian nem tudott
aludni. A heverőn üldögélt, és azt a kalitkát bámulta, mely a
Földhöz fűződő utolsó és egyetlen kapcsolatát tartalmazta
- két fehér egeret, melyeket Zaphod csak hosszas
könyörgésre engedett fel a hajóra. Trillian korábban is el
volt készülve rá, hogy többé nem látja a Földet, most
azonban idegesítette, hogy nem zavarja a bolygó
pusztulása. Az eset távolinak és valószínűtlennek tűnt, és
Trilliannak semmi alkalomhoz illő nem jutott eszébe. Nézte,
hogyan futkosnak az egerek a kalitkában, hogyan
szaladnak körbe-körbe a kis műanyag taposómalomban,
mígnem az egész figyelmét lekötötték. Aztán megrázta
magát, és visszament a parancsnoki hídra, hogy tovább
lesse az apró, villogó fényeket és számokat, melyek az
űrön átsurranó hajó útvonalát mutatták. Trillian szerette
volna, ha tudja, mire próbál erőnek erejével nem gondolni.
Zaphod nem tudott aludni. Ő is szerette volna, ha tudja,
miről nem engedi önmagát gondolkodni. Ameddig csak
vissza tudott emlékezni, mindig volt egy olyan érzése, hogy
nincs is egészen jelen. Az esetek többségében félretolta
ezt a gondolatot, és nem törődött vele, Ford Prefect és
Arthur Dent hirtelen megérkezése azonban felzaklatta. Az
eseménysor mintha rendszert alkotott volna, melyet nem
tudott áttekinteni.
Ford nem tudott aludni. Túl izgatott volt attól, hogy végre
ismét úton van. A tizenöt évnyi idő, melyet voltaképpen

börtönben töltött, letelt, éppen amikor már kezdte feladni a
reményt. Remek hecc, hogy egy darabig Zaphoddal
kóborolhat, noha érzett valamit a másod-unokatestvére
körül, amit nem tudott igazán kitapintani. Már az a tény is
meglepte, hogy a Galaxis Elnöke lett; még inkább a mód,
ahogy megvált a poszttól. Vajon volt-e rá magyarázat?
Zaphodtól fölösleges
volna
megkérdezni, neki
szemlátomást sose volt magyarázatra szüksége, ha tett
valamit, művészi fokra fejlesztette a szeszélyeskedést. Az
életben mindennek a rendkívüli lángelme és a naiv
tehetetlenség keverékével esett neki, és gyakran alig
lehetett megállapítani a különbséget.
Arthur aludt. Borzasztóan fáradt volt.
Zaphod ajtaján kopogtattak. Az ajtó kinyílt.
- Zaphod?...
- Tessék?
Trillian alakja látszott a fény ovális hátterében.
- Azt hiszem, megtaláltuk, amit kerestél.
- Hej, tényleg?
Ford lemondott az alvásról. Fülkéje sarkában
számítógép-képernyő és billentyűzet állt. Odaült, és egy
darabig azzal kísérletezett, hogy új szócikket írjon az
ÚTIKALAUZ számára a Vogonokról, de semmi se jutott az
eszébe, ami eléggé vitriolos lett volna, úgyhogy feladta, és
köpenybe burkolózva felment a parancsnoki hídra
nézelődni.
Odaérve meglepve látta, hogy két izgatott alak görnyed a

műszerek fölé.
- Látod? Mindjárt pályára állunk - hallotta Trilliant. - Van ott
egy bolygó. Pontosan az általad megjósolt koordinátákon.
Zaphod zajt hallott és felnézett.
- Ford - sziszegte. - Gyere, ezt nézd meg!
Ford ment és megnézte. A képernyőn számsorok villogtak.
- Felismered ezeket a galaktikus koordinátákat? -
kérdezte Zaphod.
- Nem.
- Segítek. Komputer!
- Helló az egész népségnek! - lelkendezett a Komputer. -
Jó kis társaság kezd összeverődni nemde?
- Fogd be a szád - mondta Zaphod - és kapcsold be a
képernyőket!
A világítás elhalványult. A képernyőre meredő négy
szempárban villództak a konzolok apró fénypontjai. A
képernyők teljesen üresek voltak.
- Ráismersz? - suttogta Zaphod.
Ford a homlokát ráncolta.
- Ööö, nem.
- Mit látsz?
- Semmit.
- Ráérsz?
- Miről beszélsz?
- A Lófej Ködben vagyunk. Egyetlen hatalmas, sötét
porfelhő.
- Ezt kellett volna felismernem az üres képernyőről?
- Az egész Galaxisban sehol se láthatsz üres képernyőt,
csak egy sötét köd belsejében.

- Remek érvelés.
Zaphod felnevetett. Nyilvánvalóan roppantul, csaknem
gyermetegen izgatott volt.
- Ez fantasztikus! Nem is lehet igaz!
- Mi olyan pompás abban, ha belegabalyodunk egy
porfelhőbe?
- Mit gondolsz; mit találunk itt? - sürgette Zaphod.
- Semmit.
- Csillagot? Bolygót?
- Egyiket se.
- Komputer! - kiáltotta Zaphod. - Egyetlen szó nélkül
forgasd el száznyolcvan fokkal a látószöget.
Pár pillanatig mi se történt, aztán a hatalmas képernyő
felső szélén ragyogó pont jelent meg. Kistányér méretű
vörös csillag kúszott át a képmezőn, sarkában egy
másikkal - egy bináns rendszer. Végül óriási félhold
csúszott a képernyőre: vörös ragyogás, mely
koromfeketévé mélyült a bolygó éjszakai oldalán.
- Megtaláltam! - Zaphod diadalmasan verte öklével a
konzolt. - Megtaláltam!
Ford hökkenten bámult.
- Mit?
- Ez itt - mondta Zaphod - a valaha létezett
legvalószínűtlenebb bolygó.

15. fejezet
(Részlet a GALAXIS Útikalauzból, 634 784. oldal, 5/a
Szekció. Tétel: Magrathea)

Messze-messze, az ősi idők ködében, az előző Galaktikus
Birodalom nagy és dicső napjaiban az élet vad volt, dús és
jobbára adómentes.
Hatalmas csillaghajók rótták megszokott útjukat a különös
napok között, kalandot és hasznot remélve a galaktikus űr
legtávolabbi zugaiban is. Akkoriban a lelkek még
merészek voltak, a tétek magasak, a férfi valódi férfi volt,
asszony volt az asszony, s az Alfa Centauri kis szőrös
lényei is szőrös lények voltak az Alfa Centauriról. És
mindnyájan bátran szembenéztek az ismeretlen
rettenetekkel, hogy gigászi hőstetteket hajtsanak végre,
meg hogy merészen véget vessenek a végtelennek. Így
forrt össze a Birodalom.
Rengetegen gyűjtöttek mesés vagyont, és ez teljesen
természetes volt. Nem kellett szégyenkezni miatta, hiszen
valójában senki sem szűkölködött. Vagy legalábbis senki,
aki számított. A leggazdagabb és legsikeresebb
kereskedők élete persze mind bosszantóbbá és
unalmasabbá vált, szerintük elsősorban azoknak a
bolygóknak a hibájából, amelyeken letelepedtek. Egyik se
felelt meg tökéletesen: emitt az időjárást nem tartották
egészen kielégítőnek a délután késői óráiban, amott
félórával hosszabbnak érezték a napot az ideálisnál,
másutt a tenger színe rózsaszín volt ugyan, de éppen a
legrosszabb árnyalat.
Így teremtődtek meg a legmegdöbbentőbb iparág
létrejöttének
feltételei:
az
egyedi
építésű
luxusbolygógyártásé. Ennek az iparágnak Magrathea
bolygó volt a főhadiszállása, ahol a hiperűrmérnökök

álombolygókat gyártottak a fehér lyukakon beszipkázott
anyagból,
aranybolygókat,
platinabolygókat,
lágygumibolygókat, rengeteg földrengéssel. Mindezt
szerető kézzel úgy formálták meg, hogy kielégítsék a
Galaxis leggazdagabb lakóinak immár oly természetesen
szigorú követelményeit.
E vállalkozás oly sikeresnek bizonyult, hogy hamarosan
Magrathea vált minden idők leggazdagabb bolygójává, és
a Galaxis fennmaradó része szánalmas szegénységben
tengődött. A rendszer megtört, a Birodalom összeomlott.
Hosszú és barátságtalan csend telepedett az éhes bolygók
milliárdjaira, melyet csak a tudósok tollainak percegése tört
meg. Éjt nappá téve dolgoztak önelégült kis
tanulmányaikon,
melyek
a
tervezésen
alapuló
gazdaságpolitika előnyeit taglalták.
Magának Magratheának nyoma veszett. Hamarosan még
az emléke is tovatűnt a legendák ködében.
A mai felvilágosodott időben persze senki sem hisz belőlük
egy szót sem.

16. fejezet
Arthur vita hangjaira ébredt. Felment a parancsnoki
hídra. Ford két kézzel magyarázott.
- Elment az eszed, Zaphod! - harsogta éppen. -
Magrathea csak mítosz. Tündérmese. Ezt mesélik a szülők
a gyerekeiknek, ha azt akarják, hogy közgazdász legyen
belőlük. Magrathea...
- ...az a bolygó, amely körül keringünk - makacskodott

Zaphod.
- Nézd - mondta Ford - hogy te személy szerint mi körül
keringsz, ahhoz semmi közöm. De ami a hajót illeti...
- Komputer! - kiáltotta Zaphod.
- Ó, ne...
- Helló mindenkinek! Itt Eddie beszél, a ti kis fedélzeti
komputeretek. Pompásan érzem magam, barátocskáim, s
egyetlen kacagó kéjhömpöly lesz számomra bármelyik
program, amit csak kedvetek van lefuttatni rajtam.
Arthur kérdőn pillantott Trillianra. Az intett neki, hogy
bejöhet, de maradjon csöndben.
- Komputer - szólt Zaphod - ismertesd újra a
röppályánkat.
- Kész örömmel, haverok - csacsogott a Komputer.
- Háromszáz mérföld magasságú pályán keringünk
Magrathea legendás bolygója körül.
- Semmit sem bizonyít! - csattant fel Ford. - Erről a
Komputerről még azt se hiszem, hogy a testsúlyomat meg
tudná mérni.
- Nem gond - lelkendezett a Komputer, és ontotta
magából a lyukszalagot. - Ha kívánod, akár a
személyiségzavaraidat is feltérképezem, tíz értékes jegy
pontossággal.
Trillian félbeszakította:
- Zaphod, minden percben a bolygó nappali oldala fölé
érhetünk, akárminek bizonyuljon is.
- Hej, mit akarsz ezzel mondani? A bolygó ugyebár pont ott
volt, ahol megjósoltam, nem?
- Elismerem, van ott egy bolygó. Nem is vitatkozom veled.

Egyébként se tudnám megkülönböztetni Magratheát a
többi hideg kődarabtól. Itt mindenesetre hajnalodik, ha
kíváncsiak vagytok rá.
- Oké, oké - mormogta Zaphod - mindent a szemnek.
Komputer!
- Helló mindenkinek! Mit tehetek...
- Csönd! Mutasd meg még egyszer a bolygót.
A sötét, alaktalan tömeg ismét betöltötte a képernyőket.
Figyelték az alattuk lassan forgó bolygó felszínét.
Kis ideig csöndben várakoztak, csak Zaphod ficánkolt a
türelmetlenségtől.
- Átszeljük az éjszakai oldalt - mondta fojtott hangon. A
bolygó forgott tovább. - A felszín háromszáz mérföldre van
alattunk - folytatta Zaphod. - Érezte a pillanat
nagyszerűségét, és szerette volna megteremteni az
alkalomhoz illő ünnepélyes hangulatot. Magrathea! Nagyon
bosszantotta, hogy Ford nem hisz neki. Magrathea! -
Néhány másodperc múlva - folytatta - elénk kell tárulnia...
íme!
A pillanat önmagáért beszélt. Még a legedzettebb
csillagcsavargó is beleborzong, ha az űrből szemlélheti a
virradat látványos színjátékát. A kettős napfelkelte azonban
egyike a Galaxis csodáinak.
Vakító fénysugár döfte át a tömör feketeséget. Lassan
kúszott felfelé, keskeny holdsarlóvá terült s másodperceken
belül megjelent a két nap, a fény kemencéi, melyek fehér
tűzzel árasztották el a látóhatárt. Éles színek dárdái
hasították a vékony levegőréteget.
- A hajnal tüzei... - lehelte Zaphod. - A két ikercsillag,

Soulianis és Rahm...
- Vagy akármi - mondta Ford csöndesen.
- Soulianis és Rahm - erősködött Zaphod.
A napok beleragyogtak az űr feketeségébe. Halk,
kísérteties zene lebegett végig a hídon: Marvin zümmögött
gúnyosan, mert annyira gyűlölte az embereket.
Miközben a lenyűgöző fényjátékot szemlélte, Fordban is
pezsgett az izgalom, bár ezt csupán az ismeretlen bolygó
látványa idézte elő. Fordot az ismeretlen bolygók látványa
mindig felizgatta. Kissé bosszankodott, hogy Zaphodnak
nevetséges fantazmagóriákkal kell a valóságot fűszereznie,
hogy élvezni tudja. Gyermetegnek tartotta a Magratheával
kapcsolatos cirkuszt. Nem elég, ha szép a kert, feltétlenül
hinni kell, hogy tündérek lakják a mélyét?
Arthur számára az egész Magrathea-história értelmetlen
volt. Tájékoztatásért Trillianhoz osont.
- Csak azt tudom, amit Zaphod mondott - suttogta Trillian.
- Úgy látszik, hogy Magrathea valami ősi legendaféle,
amiben senki se hisz igazán. Olyan, mint Atlantisz volt a
földön, csak éppen a legendák szerint Magratheán
bolygókat gyártottak.
Arthur a képernyőre pislogott. Érezte, hogy elmulasztott
valami nagyon fontosat. Egyszer csak rájött, hogy mit.
- Van tea ezen az űrhajón? - kérdezte.
Ahogy az Arany Szív előrehaladt a pályáján, mind több és
több vált láthatóvá a bolygó felszínéből. A napok magasan
álltak az égen, a hajnal tüzijátéka véget ért. A közönséges
nappali fényben a bolygó felszíne kietlen volt és
visszataszító: szürke, poros és elmosódott. Hideg és

élettelen, mint egy kripta. A távoli horizont mentén időről
időre biztató formák tűntek fel - szakadékok, talán hegyek,
esetleg éppen városok - mire azonban közel értek, a
vonalak eltűntek, és továbbra se látszott semmi. Az idő
múlása és a vékony, áporodott levegőréteg sok-sok
évszázados mozgása megtette a magáét a bolygó
felszínén.
Egy biztos: nagyon öreg égitest volt.
Még Fordot is megszállta a kétely, ahogy a tovahaladó
szürke tájképet figyelte. Aggasztotta a hihetetlenül hosszú
idő, amely mintha a csontjaiba költözött volna.
Megköszörülte a torkát.
- Még ha fel is tételezzük, hogy ez a...
- Ez az - mondta Zaphod.
- Noha nem ez az - folytatta Ford - akkor is, mihez
kezdesz vele? Nincs ott semmi.
- A felszínen nincs is - jegyezte meg Zaphod.
- Jó, tegyük fel. Olybá veszem, hogy nem csupán az ipari
régészet érdekel. Miért jöttél ide?
Zaphod egyik feje elbámészkodott. A másik körülnézett,
hogy lássa, min mereng az egyik, de nem lett okosabb.
- Hát - vetette oda Zaphod könnyedén - részint
kíváncsiságból, részint kalandvágyból, de leginkább azt
hiszem, a pénz és a világhír miatt...
Ford szúrósan nézte. Mindjobban meg volt győződve arról,
hogy Zaphodnak fogalma sincs róla, mit keres itt.
- Nem szeretem ennek a bolygónak a kinézetét -szólalt
meg borzongva Trillian.

- Ugyan, oda se figyelj! - nyugtatta Zaphod. - Az előző
Galaktikus Birodalom fele gazdagsága ott rejtőzik valahol,
hát csak megengedhetik maguknak, hogy slamposan
nézzenek ki.
Baromság, gondolta Ford. Még ha föl is tételezzük, hogy ez
itt valami ősi, rég elporladt civilizáció otthona, még ha föl is
tételezünk egy sor egyéb hasonló képtelenséget, akkor is
elképzelhetetlen, hogy mindmáig értékálló formában
mesés vagyonokat tárolhassanak odalent. Megvonta a
vállát.
- Ez csupán egy halott bolygó - jelentette ki.
- Belehalok a feszültségbe - zsémbelt Arthur.
A stressz és az idegfeszültség ma már a Galaxis
minden részében komoly probléma. Szerény eszközeinkkel
támogatni kívánván a helyzet súlyosbodásának
megelőzését célzó erőfeszítéseket, a következő néhány
tényt előre felfedjük.
A szóban forgó planéta valóban a legendás Magrathea.
Az életveszélyes rakétatámadás, melyet az ősrégi
automatikus védelmi rendszer csakhamar elindít,
mindössze három kávéscsésze és egy egérketrec
széttörését, valamint egy felkar véraláfutásos zúzódását
okozza majd, ezenkívül hozzájárul egy cserép petúnia,
továbbá egy ártatlan ámbráscet teljes mértékben
időszerűtlen létrejöttéhez és hirtelen halálához.
A rejtély és izgalom maradékainak megőrzése érdekében
nem nyújtunk felvilágosítást a tekintetben, hogy kinek a
felkarja szenvedte a zúzódást. E tényt biztonsággal

fenntarthatjuk a feszültség forrásaként, mivel az égvilágon
semmi jelentősége sincs.

17. fejezet
Noha rázósnak indult a reggel, Arthur kezdte
összeszedni magát az előző nap okozta sokkos állapotból.
Rábukkant a hajó egyik Táp-O-Matájára. A géptől kapott
műanyag pohár olyan folyadékkal volt tele, mely csaknem
mindenben, ám mégsem teljes egészében különbözött a
teától.
A gép nagyon érdekesen működött. Az Ital feliratú gomb
benyomására a készülék villámgyors, mégis roppant
részletes vizsgálatnak vetette alá vendége ízlelőbimbóit,
spektroszkópiásan analizálta a metabolizmusát, s
idegpályáin parányi kísérleti jelzéseket küldött végig az agy
ízlelőcentrumába, hogy megtudja, mi fog ízleni.
Valójában senki se tudta, hogy a Táp-O-Mata mindezt
miért csinálja, hiszen a felszolgált folyadék íze mindenben,
ám mégsem teljes egészében különbözött a teáétól. A
Táp-O-Matát a Szíriusz Kibernetikai Társaság tervezte és
gyártotta. A Társaság máris megnyitotta irdatlan
panaszfelvevő irodáit a Szíriusz Tau Csillagrendszer első
három bolygójának valamennyi nagyobb földterületén.
Arthur megitta a folyadékot, és felfrissült tőle. A
képernyőkre pillantott, s nézte, amint a szürke pusztaság
újabb néhány száz mérföldje elsiklik alattuk. Egyszerre
rájött, hogy akár fel is teheti a kérdést, mely oly régóta
izgatja.

- Biztonságos ez a bolygó? - tudakolta.
- Magrathea ötmillió éve halott - mondta Zaphod.
- Hát persze hogy biztonságos. Mostanra már a kísértetek
is letelepedtek, és családot alapítottak.
Ekkor különös, megmagyarázhatatlan hang reszkettette
meg a hidat: távoli fanfár hangja, üres, hajlékony, testetlen
hang. A fanfár egy hasonlóképpen üres, hajlékony és
testetlen emberi hang bevezetéseképp szolgált.
A hang ezt mondta:
- Legyetek üdvözölve...
Valaki a halott bolygóról beszélt hozzájuk!
- Komputer! - ordított Zaphod.
- Helló mindenkinek!
- Mi a fészkes foton ez?
- Ó, csak valami ötmillió éves magnófelvétel, amit most
nekünk sugároznak.
- Egy micsoda? Rádióadás?
- Csst! - mondta Ford. - Folytatódik.
A hang öreg volt, udvarias, csaknem elbűvölő; de lehetetlen
volt nem kihallani belőle a bujkáló fenyegetést.
- Magnófelvételre rögzített üzenetet hallanak - mondta -
mivel pillanatnyilag sajnos nem állhatunk rendelkezésükre.
Magrathea kereskedelmi tanácsa hálás önöknek
nagybecsű látogatásukért...
(- Az ősi Magrathea képviselője beszél! - kiáltott Zaphod.
- Jó, jó - szólt Ford.)
- ...Sajnálattal kell azonban közölnünk, hogy a bolygó
átmenetileg teljes egészében visszavonult az üzlettől.
Köszönjük. Ha óhajtják, közöljék nevüket és annak a

bolygónak a címét, ahol elérhetjük önöket. Kérem,
beszéljenek, amikor a búgójelet hallják.
Rövid búgás következett, utána csönd.
- Meg akarnak szabadulni tőlünk - állapította meg Trillian
idegesen.
- Mit tegyünk?
- Ez csak egy felvétel - heveskedett Zaphod. - Tovább
megyünk. Világos, komputer?
- Világos - jelentette a Komputer, és soron kívüli lökést
adott a hajónak.
Várakoztak. Néhány másodperc múlva ismét megszólalt a
fanfár, majd a hang:
- Biztosíthatjuk önöket: mihelyst ügyfeleink újra
megengedhetik maguknak, hogy válogassanak a korszerű
geográfia
legválasztékosabb
kínálatából
ismét
visszatérünk az üzleti életbe, s erről hirdetéseket teszünk
közzé az összes divatos lapban és színes mellékletben. -
A hang egyre barátságtalanabbá vált. - Addig is hálásan
köszönjük ügyfeleink érdeklődését, és felkérjük őket, hogy
távozzanak. Most rögtön!
Arthur társai ideges arcára pillantott.
- Talán jobb lenne, ha indulnánk, nem? - indítványozta.
- Csst! - mondta Zaphod. - Az égvilágon semmitől se kell
félni.
- Akkor miért olyan feszült mindenki?
- Mert kíváncsiak, azért! - kiáltotta Zaphod. - Komputer, a
légkörbe ereszkedést megkezdeni, landolásra felkészülni!
A fanfár ezúttal csak jelképes volt, a hang pedig
egyértelműen hideg:

- Végtelenül megtisztelő az a makacs érdeklődés, melyet
bolygónk iránt táplálnak. Hadd biztosítsuk önöket arról,
hogy a távirányítású rakéták, melyek az önök hajója felé
tartanak, részét képezik annak a különleges ellátásnak,
melyet csakis leglelkesebb ügyfeleink részére tartunk fenn.
A nukleáris robbanófejek csupán mellékes, udvariassági
kérdésnek minősítendők. Örömmel tekintünk majd az önök
divatigényei elébe egy elkövetkező élet során... köszönjük.
A hang kikapcsolt.
- Ó! - lehelte Trillian.
- Ööö... - nyögte Arthur.
- Nos? - kérdezte Ford,
- Ide figyeljetek - mondta Zaphod. - Mikor fogjátok már
fel? Ez csupán egy magnószalagon rögzített üzenet. Több
millió éves. Nem érvényes ránk, világos?
- És a rakéták? - szólalt meg Trillian.
- Rakéták? Ne kacagtass!
Ford megkocogtatta Zaphod vállát, és a hátsó ernyőre
mutatott. Tisztán látszott, amint a messzeségben két ezüst
nyílhegy halad a hajó felé. A nagyítást megváltoztatva az is
kitűnt hogy két tömören valóságos rakéta süvít át az égen.
Rajtaütésszerű megjelenésük ijesztő volt.
- Azt hiszem, fölöttébb ügyesen céloznak ránk - állapította
meg Ford.
Zaphod döbbenten bámulta a rakétákat.
- Hej, ez óriási! - mondta. - Valaki odalent meg akar ölni
minket!
- Óriási - hagyta helyben Arthur.
- Hát nem látjátok, mit jelent ez?

- De igen. Mind meghalunk.
- Jó, de azonkívül.
- Azonkívül?
- Azt jelenti, hogy jó úton járunk!
- Milyen gyorsan tudunk letérni róla?
A rakéták képe másodpercről másodpercre nőtt a
képernyőn. Közvetlen követőpályára álltak, már semmi más
nem látszott belőlük, csak a robbanófejek.
- Merő kíváncsiságból kérdezem - szólt Trillian - mit
szándékozunk tenni?
- Csak ne izélj - mondta Zaphod.
- Ez minden?! - üvöltött Arthur.
- Nem, emellett... ööö... menekülő manővereket is
végrehajtunk! - Hirtelen Zaphodot is elfogta a pánik. -
Komputer, miféle menekülő manővereket hajthatunk végre?
- Ööö, semmiféléket, attól tartok, emberek - mondta a
komputer.
- ...vagy valamit... - dadogta Zaphod. - Ööö...
- Mintha eldugult volna az irányítórendszerem -
magyarázta a Komputer vidáman.
- A becsapódásig mínusz negyvenöt másodperc. Csak
hívjatok bátran Eddie-nek, ha ez valakit megnyugtat.
Zaphod határozott eréllyel egyszerre próbált menekülni a
legkülönbözőbb irányokba.
- Helyes! - mondta: - Öööö... Kézi irányítással kell vezetni
a hajót.
- Tudod vezetni? - kérdezte Ford barátságosan.
- Nem. És te?
- Nem.

- Hát te, Trillian?
- Nem.
- Nagyszerű! - nyugtázta Zaphod. - Majd együtt csináljuk.
- És én se - mondta Arthur, mert úgy érezte, hogy
kiközösítik.
- Magamtól is gondoltam - jegyezte meg Zaphod. - Oké,
Komputer, teljes kézi vezérlést akarok.
- A tiéd - jelentette a Komputer.
Kitárult néhány hatalmas asztallap. Egyik vezérlőpult a
másik után pattant ki belőlük. A személyzetre záporesőként
hullott a poliuretánhab golyócska és a celofángombóc -
ezeket a konzolokat még sose használták. Zaphod vadul
bámulta őket.
- Oké, Ford - mondta. - Teljes gőzzel hátra és tíz fok
jobbra... vagy ilyesmi...
- Sok szerencsét, emberek - ciripelte a komputer - mínusz
harminc másodperc...
Ford a vezérlőpultokra vetette magát. Alig néhány kar tűnt
ismerősnek a számára, mindenesetre sorban megrántotta
őket. A hajó rázkódott és sikoltott, mert a vezérlési
rakétahajtóművek egyszerre próbálták tolni minden
irányba. Ford felengedte a billentyűk felét, mire a hajó
feszes ívben visszafordult, egyenesen a rakéták felé.
Felfújható légpárnák pattantak ki a falakból, ahogy a
legénység nekivágódott. A tehetetlenség másodperceken
át odaszorította őket, s mozdulatlanságra kárhoztatva
kapkodtak
levegő
után.
Zaphod
heroikus
elkeseredettséggel küszködött, míg végül erősen
belerúgott egy kis emeltyűbe, mely az irányítási rendszer

részét képezte.
Az emeltyű letörött. A hajó éles fordulattal fölfelé száguldott.
Az egész legénység a kabin hátoldalára zuhant. Ford
GALAXIS Útikalauza a vezérlőpult másik részének ütközött,
ennek következtében egyrészt az Útikalauz azonnal
magyarázni kezdte az esetleges érdeklődőknek, hogy mely
módszerek váltak be leginkább az antareánus
törpepapagáj kicsempészésére Antares bolygójáról (az
antareánus törpepapagáj pálcikára tűzött garatmandulája
viszolyogtató, ám roppant keresett koktélalkotó
különlegesség, s nagyon gazdag hülyék hatalmas
összegeket hajlandók fizetni értük, hogy más nagyon
gazdag hülyéket elkápráztassanak), másrészt pedig a hajó
úgy zuhant alá az égből, mint egy kődarab.
Természetesen e pillanatok valamelyikében szenvedte
a személyzet egyik tagjának felső karja azt a bizonyos
véraláfutásos zúzódást. Ezt már csak azért is hangsúlyozni
kell, mert - amint azt már korábban felfedtük a személyzet
egyéb vonatkozásokban sértetlenül ússza meg a
rakétatámadást, és a halált hozó rakéták végül is nem
találják el a hajót. A személyzet biztonsága tökéletesen
garantált.
- Mínusz húsz másodperc a becsapódásig, fiúk -
lelkendezett a Komputer.
- Akkor kapcsold vissza az istenverte gépeket. - ordított rá
Zaphod.
- Hogyne, haver, persze - mondta a komputer. A gépek
átható robajjal működésbe léptek, s a hajó a zuhanásból

elegáns ívben egyenesre váltott, s újfent irányt vett a
rakéták felé.
A komputer dalolni kezdett.
- Jó az álmodozás - dünnyögte orrhangon - egy édes
csók után...
Zaphod sikoltva követelte, hogy hallgasson, de parancsa
elveszett a zenebonában, melyet természetesen a
közeledő megsemmisülésnek tulajdonítottak.
- ...jó a percnyi varázs - zengte Eddie.
Amikor a hajó kiegyenesítette röptét, átfordult fejjel lefelé,
így utasainak a mennyezeten hasalva semmi esélyük se
volt arra, hogy akármelyik vezérlőgombot elérjék.
- Kell is néha tán... - zümmögte Eddie.
A hajó felé száguldó rakéták egyre jobban betöltötték a
képernyőt.
- ...Ketten elrepülünk...
Hihetetlenül szerencsés véletlen folytán azonban a rakéták
még nem igazították röppályájukat az összevissza
botladozó hajóéhoz, ezért közvetlenül alatta zúgtak el.
- ...Ezen az éjszakán... módosított becsapódási idő tizenöt
másodperc, apuskáim... mindent elfeledünk...
A rakéták sikoltó ívben körülfordultak, és újfent a hajó után
vetették magukat.
- Ez az! - Arthur le nem vette szemét a rakétákról. - Egész
biztos meghalunk, ugye?
- Legalább ne emlegesd! - kiabált Ford.
- Meghalunk, vagy nem halunk meg?
- Meghalunk.
- ...Álmodunk csupán... - dalolta Eddie.

Egy gondolat villant át Arthur fején. Nagy keservesen felállt.
- Miért nem kapcsolja be valaki ezt a Valószínűtlenségi
Hajtóműdolgot? - kérdezte. - Azt talán elérjük.
- Elment az eszed?! - mondta Zaphod. - Megfelelő
programozás nélkül bármi megtörténhet!
- És mit számít az már?! - kiáltotta Arthur.
- ...Elviszlek álmaim vonatán... - turbékolta Eddie.
Arthur elvergődött az egyik izgalmasan köpcös
kontúröntvényhez, ahol a fal görbülete a mennyezettel
találkozott.
- ...oda, hol sohase jártál...
- Tudja valaki, hogy miért ne kapcsolhatná be Arthur a
Valószínűtlenségi Hajtóművet?... - kiáltotta Trillian.
- ...Pálmafák, ligetek... öt másodperc a becsapódásig,
nagyszerű volt, hogy megismerhettük egymást, srácok, ég
áldjon ...csábító dala vár!
- Azt kérdeztem - üvöltötte Trillian -, hogy tudja-e valaki...
A következő pillanatban vakító fény és fülsiketítő zaj
észveszejtő robbanása tört rájuk.

18. fejezet
És az ezt követő pillanatban az Arany Szív megkapóan
áttervezett belsővel, de egyébként teljesen normálisan
folytatta útját. A kabin kissé megnőtt. Falai a kék és zöld
legfinomabb pasztellárnyalataiban pompáztak. A helyiség
közepén csigalépcső állt, anélkül, hogy valahová is vezetett
volna. Páfrányok és sárga virágok omlottak végig rajta,
mint a vízesés. A mellette álló napóra állványa adott otthont

a központi számítógépterminálnak. A zseniálisan
elhelyezett tükrök és fényforrások azt az illúziót keltették,
mintha az ember télikertben állna, mely a lehető
legszebben gondozott kert széles sávjára néz. Körben a
télikert falainál márványtetejű asztalok álltak mesterien
megmunkált kovácsoltvas lábakon. Ha az ember a
márványlapok fényesre csiszolt felületére nézett, láthatóvá
váltak a műszerek bizonytalan körvonalai, s ha megérintette
az asztalokat, keze alatt rögtön megjelentek a műszerek.
Megfelelő szögből nézve a tükrök visszaverték a kívánt
mérési és egyéb adatokat, bár egyáltalán nem derült ki,
hogy honnan. Bámulatosan szép volt.
Zaphod Beeblebrox kényelmesen elnyújtózott nádfonatú
kerti székében, és így szólt:
- Mi a fene történt?
- Én csak azt mondtam - mondta Arthur egy kis
halasmedence mellől - hogy itt ez a Valószínűtlenségi
Hajtómű kapcsoló... - Odamutatott, ahol korábban a
kapcsoló volt. Egy cserép pöttyös növény állt a helyén.
- Hol vagyunk? - kérdezte Ford a csigalépcsőn üldögélve,
kezében
pompásan
behűtött
Pángalaktikus
Gégepukkasztóval.
- Ugyanott, ahol az előbb, azt hiszem - töprengett Trillian.
A tükrök ugyanis egytől egyig Magrathea kiégett földjét
mutatták, amint tovagördül alattuk.
Zaphod felpattant.
- Akkor mi lett a rakétákkal? - kérdezte.
- Úgy látszik - szólalt meg bizonytalanul Ford - az egyik
egy cserép petúniává, a másik egy nagy, meglepett képet

vágó bálnává alakult.
- A Valószínűtlenség Szintje - szólt közbe Eddie aki
cseppet se változott - nyolcmillióhétszázhatvanhétezerszázhuszonegy az eggyel szemben.
Zaphod Arthurra meredt.
- Gondoltál erre, földlakó?! - förmedt rá.
- Öööö... - hebegett Arthur. - Én csak...
- Nagyon jó gondolat volt, mondhatom. Bekapcsolni a
Valószínűtlenségi Hajtóművet, anélkül, hogy először
aktiválnád a kabin védőernyőit. Hej, kölyök, éppenséggel
megmentetted az életünket, tudsz róla?
- Ó! - szerénykedett Arthur. - Semmiség igazán...
- Igen? - mondta Zaphod. - Akkor hát fátyolt rá! Oké,
komputer, leszállunk.
- De...
- Azt mondtam, fátyol rá.
Arra a tényre is a feledés fátyla borult, hogy minden
valószínűségnek fittyet hányva, a számára idegen bolygó
felszíne fölött néhány mérföldre hirtelen létre jött egy
ámbráscet.
S mivel a bálna számára ez a pozíció természetesen
tarthatatlan, szegény ártatlannak alig maradt ideje arra,
hogy elfogadja bálna voltát, hiszen máris el kellett fogadnia,
hogy nem bálna többé.
Íme gondolatainak teljes felvétele, létrejöttének pillanatától
elhunytáig:
Ó!... Mi történik?
Öööö... bocsánat, ki vagyok én?
Helló?

Mit keresek itt? Mit kezdjek az élettel?
Mit értek azon, hogy ki vagyok én?
Nyugi, szedd össze magad... Ó! Ez egy érdekes érzés, mi
ez? Valami ásító, csiklandozó érzés a... a... talán jobb lesz,
ha elkezdek neveket adni a dolgoknak, ha valamire vinni
akarom azon a helyen, amelyet világnak nevezek, meg
abban, amit ezen túl okfejtésnek hívok. Szóval legyen ez az
érzés a gyomor nevű szervemben.
Idáig rendben. Oooó, ez egyre erősebb. És hé, mi ez a
fütyülő zajforrás?
Elszáguldott amellett, amit mostantól a fejemnek nevezek.
Talán hívhatom... szélnek! Jó ez a név? Megteszi... később
talán jobbat is találok neki, ha már tudom, mire való...
Nagyon fontos valami lehet, mert jó sok van belőle. Hej! Hát
ez meg mi? Nevezzük... nevezzük faroknak...
igen, farok. Hé! Hiszen ezzel pompásan lehet csapkodni!
Hű! Hű! Remek érzés! Sokat nem változtat a dolgok
menetén, de majd később kitalálom, mire jó. Nos, van-e
már összefüggő képem a dolgokról?
Nincs.
Sebaj, hűha, ez aztán izgalmas, ennyi kitalálnivaló, ennyi
élmény, ami mind rám vár, szédülök az izgalomtól...
Vagy a széltől?
Igazán sok van belőle, nem?
És hű! Mi az ott, ami olyan sebesen rohan felém? Nagyonnagyon sebesen. Olyan nagy és sima és kerek, valami
nagy és laposan hangzó névre van szükség, mint... ööö...
főőööö... föl... föld! Ez az. Ez jó név lesz. Föld!
Vajon barátságos lesz-e hozzám?

Hatalmas, nedves puffanás következett, aztán a csönd.
A cserép petúnia érdekes módon csupán egyvalamire
gondolt esés közben: Ó, nem, többé ne! Sokan úgy vélik,
ha pontosan ismernénk, miért éppen ezt gondolta a cserép
petúnia, akkor sokkal többet tudnánk a világegyetem
természetéről, mint így.

19. fejezet
- Magunkkal visszük ezt a robotot? - kérdezte Ford, és
undorral pillantott Marvinra, aki esetlenül, görnyedten
ácsorgott a sarokban egy kis pálma alatt.
Zaphod felpillantott a tükörernyőkről, melyek a kiégett táj
panorámáját mutatták. Az Arany Szív talajt ért.
- Ó, a Paranoid Android - mondta. - Igen, visszük.
- Vajon mire jó egy mániás-depressziós robot?
- És még ti hiszitek azt, hogy problémáitok vannak? -
kárált Marvin, mintha csak frissen elfoglalt koporsójához
szólna. - Mit tennétek akkor, ha ti lennétek mániásdepressziós robotok? Ne is feleljetek. Ötvenezerszer
intelligensebb vagyok nálatok, mégse tudom a választ.
Fejfájást kapok, ha egyáltalán megpróbálok leereszkedni a
ti szintetekre.
Trillian kirontott a kabinjából.
- Megszöktek a fehéregereim! - jelentette be feldúltan.
Zaphod egyik arcát sem felhőzte el a mélységes
aggodalom és együttérzés kifejezése.
- Toll az egereid fülébe.
Trillian döbbenten rámeredt és eltűnt. Lehet, hogy a

megjegyzése nagyobb port kavart volna, ha általánosan
ismert lett volna az a tény, hogy az emberi lények csupán a
harmadik legintelligensebb létforma képviselői voltak a
Földön, nem pedig ahogy a legtöbb pártatlan megfigyelő
gondolta - a másodikéi.
- Jó napot, fiúk!
A hang furcsán ismerősnek tetszett, vagy talán mégsem.
Anyáskodó volt. Akkor szólalt meg, amikor a személyzet
épp a zsiliphez ért, amely a bolygó felszínére nyílott.
Meglepetten néztek össze.
- Csak a komputer - magyarázta Zaphod. - Rájöttem,
hogy szükség esetén akad egy tartalék személyisége is.
Gondoltam, hátha ez jobban beválik.
- Most, hogy először léptek egy új, idegen bolygóra -
folytatta Eddie új hangja - öltözzetek fel rétegesen, és
lehetőleg ne ingereljétek a rusnya, gülüszemű szörnyeket.
Zaphod türelmetlenül dobolt a zsilip ajtaján.
- Ez nem jött össze - mondta. - Talán mégis jobban
járnánk egy logarléccel.
- Úgy?! - csattant fel a komputer. - Ki volt ez?
- Volnál szíves kinyitni azt az ajtót, komputer? - Zaphod
szerette volna megőrizni a hidegvérét.
- Majd ha jelentkezik, aki az előbb beszélt - sürgette a
komputer, dühében bezárva néhány szinapszist.
- Ó, istenem! - sóhajtotta Ford. Nekitámaszkodott egy
válaszfalnak, és nekilátott, hogy elszámoljon tízig.
Mélységes aggodalommal töltötte el a lehetőség, hogy
értelmes lények egyszer csak elfelejtik, hogy kell ezt
csinálni. Egyedül számlálással bizonyíthatja be az ember,

hogy nem függ a számítógépektől.
- Gyerünk! - mondta Eddie szigorúan.
- Komputer... - kezdte Zaphod.
- Várok - szakította félbe Eddie. - Ha kell, egész nap.
- Komputer! - mondta Zaphod. Először valami fölényesen
meggyőző érvet keresett, hogy levegye a lábáról, aztán úgy
döntött, jobb, ha nem versenyez vele a saját területén. - Ha
nem nyitod fel a kijáratot ebben a minutumban,
nagybaltával programozom át az adattáraidat. Világos?
Eddie döbbenten elhallgatott, hogy ezt megeméssze.
Ford csöndesen számolt tovább. Komputerrel ennél
erőszakosabb dolgot nem is művelhetünk. Mintha egy
emberi lénynek ezt hajtogatnánk: Vér... vér... vér... vér...
Végül Eddie csendesen megszólalt:
- Viszonyunk finomítása, úgy látom, további kölcsönös
erőfeszítéseket igényel. - A zsilip feltárult.
Jeges szél mart beléjük. Fázósan összehúzták magukat, és
a rámpán leléptek Magrathea holt porába.
- Tudom, sírás lesz a vége! - kiáltott Eddie utánuk, és
becsukta a zsilipet.
Pár perccel később ismét ki kellett nyitnia, majd becsuknia.
Olyan parancsnak engedelmeskedett, amely teljesen
váratlanul érte.

20. fejezet
Öt fáradt alak kóborolt a sivár tájon, mély helyenként
unalmasan szürke volt, másutt unalmasan barna, a többi
ennyire sem érdekes. Mint egy kiszáradt, porlepte mocsár,

melyből minden vegetáció kipusztult. Nagyon fáztak.
Zaphodot szemlátomást nyomasztotta a látvány.
Eltávolodott a többiektől, és hamarosan eltűnt egy kisebb
emelkedő mögött. Arthurt csaknem hanyatt vágta a metsző
szél és a torkába hatoló dohos, hideg levegő. Leginkább
mégis az vágta hanyatt, ami a fejében járt.
- Fantasztikus... - motyogta. Saját szavai csörögtek a
fülében. A vékony levegőrétegben gyorsan elhalt a hang.
- Kietlen zug, ha engem kérdezel - mondta Ford. - Több
örömöt leltem volna egy macska vackában. - Percről
percre dühösebb lett. Várja az egész Galaxis, benne a
rengeteg csillagrendszer meg az összes bolygó. Egyiken
vadabb és izgalmasabb az élet, mint a másikon, és akkor
tizenöt évnyi száműzetés után pont egy ilyen
szemétdombra kell érkeznie. Sehol egy hot-dog bódé.
Ford lehajolt és fölemelt egy rögöt, de semmit se talált
alatta, amiért érdemes lett volna sok ezer fényévet utaznia.
- Hát nem érted - magyarázta Arthur - most állok először
egy igazi idegen bolygó felszínén... egy egész idegen
világ!... Azért kár, hogy csak egy ilyen szemétdomb...
Trillian fázósan húzta össze magát, megborzongott, és a
homlokát ráncolta. Esküdni mert volna rá, hogy apró, alig
észrevehető mozgást lát a szeme sarkából. Mire
odapillantott, csak a mozdulatlan hajót látta.
Néhány másodperccel később megkönnyebbült, mert
észrevette, hogy Zaphod az emelkedő pereméről
sürgetően integet feléjük.
Izgatott hangját is meghallották, de a vékony levegőben és
az erős szélben nem értették a szavait.

Ahogy feljutottak a meredély tetejére, látták, hogy kör alakú,
körülbelül százötven méter átmérőjű kráter peremén állnak.
A kráter falait piros és fekete rögök borították. Megálltak,
és megnézték az egyiket. Nedves volt és gumiszerű.
Elborzadva állapították meg, hogy friss bálnahús.
A kráter tetején Zaphod várt rájuk.
- Nézzétek - mutatott a kráter belsejére.
A középpontban a magányos ámbráscet szétrobbant
teteme hevert. Szegény nem élt elég soká ahhoz, hogy
elégedetlen lehessen a sorsával. A csöndet csak Trillian
önkéntelen öklendezése zavarta meg.
- Sok értelme nem volna, hogy eltemessük, ugye? -
mormogta Arthur, és menten megbánta, hogy megszólalt.
- Gyerünk - mondta Zaphod, és megindult lefelé.
- Igen - mondta Zaphod. - Gyertek, mutatok valamit.
- Innen is látjuk - szabadkozott Trillian.
- Nem ezt - mondta Zaphod. - Valami mást. Gyerünk!
Mindnyájan haboztak.
- Gyertek már! - nógatta őket Zaphod. - Bejáratot
találtam.
- Ebbe? - Arthur elborzadt.
- A bolygóba! Föld alatti átjáró. A becsapódó bálna
szétverte a falat. Oda megyünk. Az elmúlt ötmillió évben
senki se járt erre. Az idő legmélységesebb mélysége vár
ránk...
Marvin ismét gúnyos dudorászásba fogott.
Zaphod hátba vágta. Marvin elhallgatott.
Az undortól meg-megborzongva követték Zaphodot a
kráter belső oldalán lefelé. Azon igyekeztek, hogy ne is

lássák a gödör szerencsétlen alkotójának szórványait.
- Élet - sóhajtotta Marvin gyászosan. - Akár gyűlöljük, akár
nem, izgat bennünket, semmiképp se szeretni való.
A föld beomlott a bálna becsapódási helyén. Aknák és
átjáró vágatok hálózata tárult fel, bár többségüket a romok
és a húsdarabok eltorlaszolták. Zaphod már hozzálátott,
hogy utat nyisson az egyikbe, de Marvin gyorsabban
haladt. Pállott levegő csapott ki a folyosó sötét mélyéből. A
felkavart por elnyelte Zaphod lámpájának fényét.
- A legendák szerint - mondta - a magratheaiak életük
javát a föld alatt töltötték.
- Miért? - kérdezte Arthur. - Túlnépesedett a felszín? Vagy
elszennyeződött?
- Nem hiszem - felelte Zaphod. - Inkább csak nem tetszett
nekik.
- Biztos vagy benne, hogy tudod, mit csinálsz? - kérdezte
Trillian. - Egyszer már megtámadtak minket, ha
elfelejtetted volna.
- Figyelj, kölyök! Közlöm veled, hogy a bolygón élők teljes
lélekszáma nulla plusz mi négyen, úgyhogy gyerünk csak
befele. Öö... hej, földlakó...
- Arthur - jegyezte meg Arthur.
- Igen persze. Mondjuk, itt tudnád tartani ezt a robotot?
Biztosítanátok az átjáró innenső végét vagy ilyesmi. Oké?
- Biztosítani? Mitől? Most mondtad, hogy nincs itt senki.
- Jó, persze, csak a biztonság kedvéért.
- Melyikünkéért? A tiétekért vagy az enyémért?
- Tehát rendben. Mehetünk.
Zaphod bemászott az átjáróba, nyomában Trilliannal és

Forddal.
- Remélem, pocsékul érzitek majd magatokat - szólt
utánuk panaszosan Arthur.
- Ne aggódj - nyugtatta meg Marvin. - Úgy lesz.
A többiek pillanatok alatt eltűntek a szemük elől.
Arthur dühösen topogott jobbra-balra. Ráeszmélt, hogy egy
bálnatemető nem igazán alkalmas arra, hogy tocsogjanak
benne.
Marvin szomorúan végigmérte, aztán kikapcsolta magát.
Zaphod sietve menetelt az átjáróban. Pokolian ideges volt,
ezt próbálta leplezni céltudatosnak tűnő csörtetése.
Körbevillantott a lámpájával. A falakat sötét, hideg csempe
borította. Enyészetbűzt lélegeztek.
- Na, mit mondtam! - szólt. - Lakott bolygó. Magrathea. -
Továbbgázolt a padlót borító piszokban és szemétben.
A látvány kísértetiesen emlékeztette Trilliant a londoni
metróra, bár ez a hely kétségkívül nem volt olyan
egyenletesen mocskos.
A falak csempeborítását időről időre hatalmas mozaikok
szakították meg, csillogó színekből kirakott, egyszerű,
szögletes mintázatok. Trillian megállt, hogy alaposabban
megnézze az egyiket, de nem sikerült értelmet
belemagyaráznia. Szólt Zaphodnak:
- Hej, mit gondolsz, mik ezek a furcsa szimbólumok?
- Furcsa szimbólumok - mondta Zaphod, vissza se nézve.
Trillian vállat vont, és utána eredt.
Itt-ott egy-egy kis ajtó kisebb kamrákba nyílt a folyosó két
oldalán. Ford észrevette, hogy a helyiségek tele vannak
gazdátlan számítástechnikai felszereléssel. Az egyikbe

beráncigálta Zaphodot. Trillian is utánuk ment.
- Nézd - mondta Ford. - Azt mondod, ez itt Magrathea...
- Bizony - mondta Zaphod. - A hang is megmondta, nem?
- Jó, ez Magrathea... egyelőre elfogadom. Arról viszont
még semmit se mondtál, hogy a fészkes fotonba tudtad
megtalálni. Nem hinném, hogy fellapoztál egy csillagatlaszt.
-
Kutatás.
Kormányarchívumok.
Detektívmunka.
Szerencsés találgatás. Egyszerű.
- Aztán elloptad az Arany Szívet, hogy megkeresd?
- Elloptam, hogy sok mindent megkeressek.
- Sok mindent? - Ford meglepődött. - Mi mindent?
- Nem tudom.
- Tessék?
- Nem tudom, mit keresek.
- Miért nem?
- Mert... mert... azt hiszem, azért, mert ha tudnám, mit
keresek, akkor nem tudnám megkeresni.
- Mondd, bolond vagy?
- Ezt a lehetőséget még nem zártam ki - mondta Zaphod
nyugodtan. - Csak annyit tudhatok magamról, amennyit az
elmém jelenlegi állapotában ki tud bogozni. És az elmém
jelenlegi állapota nem túl jó.
Sokáig senki sem szólt. Ford Zaphodra bámult, és szívét
eltöltötte az aggodalom.
- Figyelj, öreg barátom, ha azt akarod, hogy... - kezdte
Ford.
- Nem, várj egy kicsit... elárulok valamit - mondta Zaphod.
- Sokszor kapkodok összevissza. Eszembe jut egy ötlet,
és hej, miért ne, megcsinálom. Eszembe jut, hogy

megválasztatom magamat a Galaxis Elnökének, és úgy is
lesz. Jó, persze végiggondolom, hogyan lehet a legjobban
megcsinálni, amit akarok, de mindig bevág. Olyan, mintha
a Galakticredit hitelkártyádat mindig elfogadnák, holott
sose küldöd a csekkeket. És ha elgondolkodom... miért is
akarok valamit megcsinálni... meg hogy is jöttem rá a
megoldásra... akkor egyre erősebb bennem a vágy, hogy
ne törjem a fejem ezen. Mint most is. Komoly
erőfeszítésembe kerül, hogy egyáltalán beszélek róla.
Zaphod elhallgatott. Csönd volt. Aztán összeráncolta a
szemöldökét, és folytatta:
- A múlt éjszaka is emiatt aggódtam. Azon, hogy az agyam
egy része nyilván nem működik megfelelően. Olyan az
egész, mintha tudtomon kívül valaki más használná az
agyamat, hogy jó ötletei legyenek. Ebből következik az a
lehetőség, hogy valaki elzárja előlem az agyam egy részét,
hogy ne tudjam használni. Törtem a fejem, tudnám-e
mindezt ellenőrizni.
Lementem a hajó orvosi fülkéjébe, és rákapcsoltam egy
tesztelő programra, amit a Galaktikus Kormány orvosi
tisztviselői megcsináltattak, mielőtt elnökjelölésemet
hivatalosan jóváhagyták. Semmi eredmény. Legalábbis
semmi váratlan. A tesztek kimutatták, hogy okos vagyok,
nagy képzelőerővel rendelkezem, felelőtlen vagyok,
megbízhatatlan, feltűnősködő, egyszóval semmi, amit ne
tudtam volna eddig is. És semmi rendellenesség. Úgyhogy
nekiláttam, és további teszteket ötöltem ki, teljesen
véletlenszerűen. Semmi. Aztán megpróbáltam, hogy az
egyik fejemről kapott eredményeket a másikra illesszem.

Még mindig semmi. Aztán kapkodni kezdtem, mert úgy
gondoltam, hogy az egész csupán paranoiás roham, és
feladtam. Mielőtt elcsomagoltam volna, megnéztem az
egymásra illesztett felvételeket zöld szűrön át. Emlékszel rá
gyerekkoromban is mindig babonás voltam a zöld színnel
kapcsolatban, ugye? Merthogy kereskedelmi felderítő
naszádokon szerettem volna pilóta lenni.
Ford bólintott.
- És ott volt - folytatta Zaphod. - Világosan, mint a nap.
Egy-egy egész szekció mindkét agyam közepén, melyek
csak önmagukkal álltak kapcsolatban. Valami gazfickó
kiégette az összes szinapszist, és elektronikusan
körbenyeste azt a két jókora darab szürkeállományt.
Ford megrendülten bámulta. Trillian elfehéredett.
- Valaki ezt tette veled? - suttogta Ford.
- Igen.
- Ki volt az? És miért?
- Hogy miért? Csak találgatni tudok. De azt tudom, hogy ki
volt az a gazember.
- Tudod? Honnan?
- Mert beleégette a monogramját az elroncsolt
szinapszisokba. Otthagyta nekem, hadd lássam.
Ford elszörnyedve meredt rá; érezte, hogy lúdbőrözik az
egész teste.
- Monogram? Az agyadba égetve?
- Igen.
- Miféle monogram, az ég szerelmére?!
Zaphod csöndben nézte egy darabig. Aztán elfordult.
- Z.B. - mondta halkan.

E pillanatban becsapódott mögöttük az acélajtó, és gáz
ömlött a kamrába.
- Majd később elmondom - fuldoklott Zaphod.
Mindhárman elájultak.

21. fejezet
Arthur kedvetlenül kószált Magrathea felszínén.
Ford előzékenyen nála hagyta a Galaxis Útikalauzt, hogy
legyen mivel múlatnia az időt. Vaktában megnyomott
néhány gombot.
A GALAXIS Útikalauz rendkívül egyenetlenül szerkesztett
kiadvány, tele olyan passzusokkal, melyek felvétele annak
idején jó heccnek tűnt a szerkesztők számára.
Ezek egyike (erre bukkant Arthur) Veet Voojagig állítólagos
tapasztalatait adja elő. Veet Voojagig a Maximegalon
Egyetem csöndes, fiatal diákja volt. Ragyogó tudományos
pályafutás előtt állt. Ősfilológiát, transzformációs etikát és a
történelemszemlélet
hullámharmónikus
elméletét
tanulmányozta.
Egy
éjszaka,
midőn
Zaphod
Beeblebroxszal egyik Pángalaktikus Gégepukkasztót a
másik után itták, Veet Voojagig a fejébe vette, hogy
utánajár, mi is történt azzal a rengeteg golyóstollal, amit az
elmúlt évek során vásárolt.
Aprólékos kutatómunka következett. Veet Voojagig
végiglátogatta a golyóstoll-fogyatkozás összes galaktikus
nyilvántartását. Végül furcsa kis elmélettel állt elő, amely
akkoriban egészen megragadta a lakosság fantáziáját.
Eszerint valahol a kozmoszban, a humanoidok,

hüllőszerűek, halszerűek, sétáló faalkatúak és a kék szín
szuperintelligens árnyalatai által lakott bolygók mellett
létezik egy olyan bolygó is, melyen a golyóstoll-életforma
uralkodik. Az elhagyott golyóstollak e bolygó felé vették
útjukat, csöndesen átsurrantak a tér rejtett alagútjain oda,
ahol - tudták - a gyolyóstoll-lét örömei várnak rájuk,
gyolyóstollhoz méltó izgalmak és kihívások, mindaz, ami
kijár nekik egy jóléti gyolyóstolltársadalomban.
Mindez pompás és kellemes volt, amíg elmélet maradt. Ám
Veet Voojagig egyszer csak bejelentette, hogy meg is
találta ezt a bolygót. Sőt maga is dolgozott ott egy darabig:
egy olcsó, zöld, nyomógombos golyóstoll-családnál
sofőrködött. Nyilatkozata után zártosztályra került, könyvet
írt, ezt agyonhallgatták, száműzetésre ítélték adócsalásért,
ami a jól megérdemelt sorsa azoknak, akik nyilvánosan
csinálnak bolondot magukból.
Egyszer aztán expedíciót küldtek oda, ahol Voojagig
nyilatkozata szerint a golyóstollak bolygólya található. Az
expedíció csupán egy aprócska égitestet talált a jelzett
ponton, rajta egyetlen öregemberrel, aki ismételten
kijelentette, hogy hazugság az egész. Később azonban
kiderült, hogy az öregember nem mondott igazat.
Két kérdés mindenesetre azóta is tisztázatlan. Az egyik,
hogy honnan kerül évente 60000 titokzatos altair dollár az
öregember bankszámlájára Brantisvog bolygóján. A másik
természetesen
Zaphod
Beeblebrox
virágzó
használtgolyóstoll-kereskedése.
Arthur itt letette a könyvet.

A robot teljesen mozdulatlanságban ült a helyén.
Arthur felállt, és a kráter tetejéhez sétált. Aztán körbejárt a
kráter tetején. Megbámulta a magratheai fenséges kettős
naplementét.
Visszabandukolt a kráterbe. Felébresztette a robotot, mert
még egy mániás-depressziós robot is jobb beszélgetőtárs
a semminél.
- Esteledik - mondta. - Nézd, robot, jönnek a csillagok
felfelé.
A sötét ködök belsejéből kevés csillag látszik, azok se
nagyon, de azért látszottak.
A robot engedelmesen megnézte őket, aztán visszafordult.
- Látom - mondta. - Pocsék.
- De az a naplemente! Legvadabb álmaimban se láttam
ehhez foghatót! Az a két nap! Mintha tűzhegyek forrnának
az űrben.
- A két napot is láttam. Ócskaság.
- Nekünk otthon csak egy napunk volt - Arthur rendületlenül
beszélt. - Tudod, arról a bolygóról jöttem, amit Földnek
hívnak.
- Hogyne tudnám. Folyton ezt hajtogatod. Rettenetesen
hangzik.
- Szó sincs róla, gyönyörű hely volt.
- Voltak rajta óceánok?
- Ó, hogyne - sóhajtott Arthur. - Hatalmas, széles,
hullámzó, kék óceánok...
- Ki nem állhatom az óceánokat - mondta Marvin.
- Mondd csak - érdeklődött Arthur. - Jól kijössz a többi
robottal?

- Gyűlölöm őket. Hova mégy?
Arthurnak elege volt. Feltápászkodott.
- Sétálok még egyet - felelte.
- Meg tudod érteni - mondta Marvin. Egy másodperccel
később
elaludt, de
előtte
még
megszámolt
ötszázkilencvenhétmillió bárányt.
Arthur erőteljesen csapkodta magát a karjaival, hogy
vérkeringését lelkesebb munkavégzésre buzdítsa.
Visszakutyagolt, felfelé a kráter falán.
A légkör nagyon vékony volt, hold se sütött, így a sötétség
egykettőre beállt. Nem csoda, hogy Arthur egyenesen
belesétált az öregemberbe, mielőtt észrevette volna.

22. fejezet
Az öregember Arthurnak háttal figyelte, amint az utolsó
fénysugár is elenyészik a horizont feketesége mögött.
Egyszerű szürke köpenyt viselt. Magas, éltesebb ember
volt. Amikor megfordult, arca vékonynak és finom
vonásúnak látszott, gondterheltnek, de együttérzőnek, az a
fajta arc volt, akinek a gazdájával az ember szívesen köt
üzletet. Egyelőre azonban nem fordult meg, még Arthur
meglepett kiáltására sem.
Hamarosan a két nap legutolsó sugarai is eltűntek. A férfi
megfordult. Arcát még mindig megvilágította valami. A fény
forrását keresve Arthur néhány méterrel odább kis gépet
látott. Légpárnás járműnek vélte, mely halvány fénykört
vetett maga köré.
Az öregember szeme szomorúnak látszott.

- Hideg éjszakát választottál, hogy meglátogasd halott
planétánkat - mondta.
- Ki... kicsoda maga? - hebegte Arthur.
Az öregember elfordította a fejét. Ismét szomorúság
tükröződött az arcán.
- A nevem nem fontos.
Megint eltöprengett. Szemlátomást nem érezte sürgősnek
az eszmecserét. Arthur zavarodottan állt.
- Én... ööö... megijesztett - mondta félszegen.
A férfi visszafordult, ránézett, és kissé felvonta a
szemöldökét.
- Hmmmm?
- Mondom, megijesztett.
- Nincs mitől félned. Nem bántlak.
Arthur a homlokát ráncolta.
- Hiszen maga ránk lőtt! - Tudja, a rakéták...
Az ember a kráterbe bámult. Marvin szemsugara
halványvörös árnyékokat vetett a hatalmas bálnatetemre.
Az ember kuncogott.
- Automata rendszer - mondta és felsóhajtott.
- A bolygó mélyében ősi agyközpontok számlálják a
borongós évmilliókat. A kor súlyosan nehezedik poros
adattáraikra. Gondolom, megörültek az alkalomnak. Nagy
esemény ez nekik.
Zordan rámeredt Arthurra, és így szólt:
- Magam is nagy híve vagyok ám a tudománynak.
- Ó... ööö, valóban? - Arthurt mindinkább zavarba ejtette
az öreg furcsa, udvarias modora.
- Ó, igen! - Az öreg végképp elhallgatott.

- Ööö... - Arthur úgy érezte magát, mint a rajtakapott
házasságtörő, ha a váratlanul hazatérő megcsalt férj
csupán nadrágot vált, néhány üres megjegyzést tesz az
időjárásról, majd távozik.
- Feszélyezettnek látszol - jegyezte meg az öregember
udvarias aggodalommal.
- Ööö... nem... de. Tulajdonképpen, tudja, nemigen
számítottunk arra, hogy találunk valakit a bolygón. Mintha
arról lett volna szó, hogy mindenki meghalt, vagy ilyesmi...
- Meghalt? - mondta az öregember. - Ugyan, dehogy.
Csupán aludtunk.
- Aludtak? - hitetlenkedett Arthur.
- Igen, a gazdasági válság miatt. - Az öregember
szemlátomást fütyült arra, mennyit ért Arthur abból, amit
hall. Arthur újabb társalgási kísérletet tett:
- Ööö, gazdasági válság?
- Hát amikor ötmillió évvel ezelőtt összeomlott a Galaxis
gazdasága. És ha figyelembe vesszük, hogy a méret utáni
bolygókészítés alapvetően mégiscsak luxuscikk...
Szünetet tartott, és Arthurra nézett.
- Tudod ugye, hogy mi bolygókat építettünk? - kérdezte
méltósággal.
- Hát hogyne - mondta Arthur. - Kapiskálom...
- Lenyűgöző szakma! - Az öregember szemébe sóvárgás
költözött. - A partvidékek készítését szerettem a legjobban.
Végtelen örömet szerzett a fjordok kicsipkézése... -
Megpróbált visszatalálni az eredeti kerékvágásba. -
Amikor a recesszió kezdődött, úgy láttuk, sok
kellemetlenségtől megkíméljük magunkat, ha egyszerűen

átalusszuk. Így hát beprogramoztuk a komputereket, hogy
keltsenek fel minket, ha vége a recessziónak.
Az öregember udvariasan elnyomta ásítását, aztán
folytatta:
- A komputereket a Galaktikus Részvénytőzsde
árindexeivel vezéreltük. Meghagytuk nekik, hogy csak
akkor ébresszenek fel minket, ha a többiek már
fellendítették a gazdaságukat ahhoz, hogy újfent
megengedhessék maguknak a mi meglehetősen igényes
szolgáltatásainkat.
Arthur, a Guardian rendszeres olvasója, mélységesen
megdöbbent.
- Eléggé kellemetlen viselkedés, nem gondolja?
- Valóban? - tudakolta szelíden az öreg. - Sajnos kissé
távol kerültem a társasági normáktól. - A kráter fenekére
mutatott. - Tiéd az a robot? - kérdezte.
- Nem - hangzott fémesen a kráterből. - Én az enyém
vagyok.
- Már ha robotnak lehet nevezni - mormogta Arthur. -
Inkább elektronikus duzzogógép.
- Hozd magaddal! - Arthur meglepetten vette tudomásul az
erély felhangjainak megjelenését az öregember hangjában.
Szólt Marvinnak, aki felkapaszkodott az emelkedőn. Szívet
tépően sántított mindkét makkegészséges lábára.
- Ha jobban meggondolom - mondta az öregember -
inkább hagyd itt. Neked viszont velem kell jönnöd. A
kilátások nagyszerűek. - A járműve felé fordult, mely, noha
semmiféle észrevehető utasítást nem kapott, lassan feléjük
úszott a sötétségen át.

Arthur Marvint nézte, aki rosszkedvűen zsémbelve arrébb
sántikált, és visszakecmergett a kráterbe.
- Gyere - intett az öregember. - A végére kell járnunk.
- Minek a végére? - kérdezte Arthur értetlenül.
- Hogy hívnak, ember?
- Dent. Arthur Dent.
- A végére kell járnunk - ismételte az öregember
szigorúan. - Arthur Dent végére. Ez tulajdonképpen
fenyegetés. - A vágyakozás ismét megjelent fáradt,
megtört tekintetében. - Sosem voltam különösebben
tehetséges a fenyegetések terén, de úgy mondják,
fölöttébb hatékonyak lehetnek.
Arthur pislogott.
- Micsoda rendkívüli személyiség - motyogta maga elé.
- Hogy tetszik mondani?
- Ó, semmi, elnézést! - Arthur megzavarodott. - Hová
megyünk?
- A légikocsimba - mondta az öregember, és intett
Arthurnak, hogy szálljon be a járműbe, amely közben
csöndesen melléjük ért.
- A bolygó legmélyébe megyünk, ahol fajunk most éled újra
ötmillió éves álmából. Magrathea felébred.
Arthur önkéntelenül megborzongott, ahogy az öregember
mellé ült. Az idegenség, az éjszakába süvítő jármű csöndes
himbálódzása nyugtalanította.
Az öregemberre nézett, akinek arcát megvilágította a
műszerfal parányi lámpáinak halvány fénye.
- Bocsánat, tulajdonképpen hogy hívják magát? - kérdezte
Arthur.

- Engem? - Az öregember szemébe ismét beköltözött a
szomorúság. - Az én nevem. - mondta - az én nevem
Szlartibartfaszt.
Arthur csaknem megfulladt.
- Hogy tetszett mondani? - habogta.
- Szlartibartfaszt - ismételte meg halkan az öregember.
- Szlartibartfaszt?
Az öregember méltóságteljesen nézett rá.
- Nem fontos - mondta.
A légikocsi keresztülvitorlázott az éjszakán.

23. fejezet
Fontos és közismert tény, hogy a látszat olykor csal.
Például a Földön az ember mindig szentül hitte, hogy
intelligensebb a delfinnél, mivel oly sok mindent elért:
feltalálta a kereket, New Yorkot, a háborút, egyebeket,
mialatt a delfinek csak vidáman lubickoltak. A delfinek
ezzel szemben azt hitték, hogy sokkal intelligensebbek az
embernél - pontosan a fenti okok miatt.
Érdekes módon a delfinek réges-rég tudták, hogy
küszöbön áll a Föld megsemmisítése. Számos hiábavaló
erőfeszítést tettek, hogy az emberiséget figyelmeztessék a
veszélyre, de kapcsolatteremtési kísérleteiket az emberek
mulatságos
futball-labda-trükknek
meg
füttyögő
halacskakoldulásnak vették.
A delfinek végül is feladták a reményt, és nem sokkal a
Vogonok érkezése előtt távoztak a Földről.
A legeslegutolsó delfinüzenetet is félreértelmezték az

emberek. Azt hitték, hogy meglepően kimunkált, karikán
keresztül végrehajtott kettős hátrabukfencez látnak,
miközben a delfinek az Egyesült Államok himnuszát is
elfütyülik. Az üzenet valójában ez volt: Viszlát, és még
egyszer kösz a halakat!
Valójában a Földön csak egy faj volt a delfineknél is
intelligensebb. E faj tagjai idejük nagy részét
magatartáskutató
laboratóriumokban
töltötték,
forgókerekek belsejében rohangáltak, és hátborzongatóan
elegáns, kifinomult kísérleteket folytattak az emberrel. Az a
tény, hogy az ember ezt a kapcsolatot is teljesen
félreértelmezte, fontos részét képezte e lények terveinek.

24. fejezet
A légkocsi hangtalanul repült a hideg sötétségen át.
Halvány fény Magrathea mélységes éjszakájában. A kocsi
sebesen suhant. Az öregember szemlátomást
gondolataiba merült, s mikor Arthur egy-két társalgási
kezdeményezést tett, a férfi megérdeklődte, hogy Arthur
elég kényelmesen érzi-e magát. Arthur válaszát azonban
meg sem hallotta.
Arthur megpróbálta felbecsülni a kocsi sebességét, de a
tökéletes feketeség semmi támpontot nem kínált. A
mozgás érzete olyan csekély volt, mintha alig haladnának.
Halvány fényfolt jelent meg a messzi távolban. Néhány
másodperc alatt annyira megnőtt, hogy Arthurnak éreznie
kellett a kolosszális sebességet, mellyel feléjük rohant.
Törte a fejét, miféle jármű lehet az. Hiába bámulta azonban,

nem tudta kivenni az alakját. Arthur hirtelen megdermedt a
rémülettől, mert a légikocsi lebillentette orrát, és éles
kanyarral a másik jármű felé fordult. Az összeütközés
elkerülhetetlennek látszott. A két jármű relatív sebessége
hihetetlenül nagy volt. Arthurnak arra is alig maradt ideje,
hogy visszafojtsa a lélegzetét, és már túl is voltak az
„ütközésen”. Mindössze annyit észlelt, hogy eszeveszett
ezüst villódzás veszi körül a kocsit. Hátrafordult. A
messzeségben gyorsan távolodó fekete pontot látott. Jó
pár másodpercig tartott, míg megértette, hogy mi történt.
A légikocsi iszonyú sebességgel egy alagútba száguldott,
ők tehát az alagút szájával találkoztak. Az ezüstös villódzást
az alagút fala keltette, ahogy elsüvítettek mellette.
Arthur becsukta a szemét, és rettegett.
Meg se próbálta felbecsülni, mennyi idő telt el, mígnem a
kocsi lassított. Nem sokkal később érezte, hogy szép
lassan meg is állnak.
Kinyitotta a szemét.
Még mindig az ezüst alagútban voltak. Kanyargó útvonaluk
mintha együvé tartó alagutak kusza hálózatán kígyózott
volna keresztül. Végül egy hajlított-acél-idomokkal borított
kisebb kamrában álltak meg. Több alagút is végződött itt. A
távolabbi oldalon nagyméretű fényfolt látszott, benne
idegesítő halvány fény vibrált. Mintha csak bosszantani
akarná a szemet, képtelenség volt élesen ránézni vagy
megállapítani, milyen messze van. Arthur nagyot tévedve
úgy vélte, hogy talán ultraibolya fényt lát.
Szlartibartfaszt megfordult, és ünnepélyes arcot vágva
Arthurra nézett.

- Földlakó - mondta -, Magrathea szívében vagyunk.
- Miből jött rá, hogy földlakó vagyok? - tudakolta Arthur.
- Hamarosan megtudod - felelte az öregember
gyengéden. - Legalábbis - hangjában itt némi kétely
érződött -, többet tudsz meg, mint eddig.
Aztán így folytatta:
- Jobb, ha figyelmeztetlek, hogy a hely, ahová most
belépünk, nincs Magratheán a szó szoros értelmében.
Ahhoz kicsit talán... túl nagy. Olyan kapun haladunk majd át,
mely roppant kiterjedésű hipertérbe vezet. Lehet, hogy
kellemetlennek találod.
Arthur riadtan sóhajtozott.
Szlartibartfaszt megérintett egy gombot, és csöppet se
megnyugtatóan megjegyezte:
- Engem ilyenkor mindig kitör a frász.
A kocsi egyenesen belesüvített a halvány fényfoltba, és
Arthur hirtelen egész pontos képet alkothatott magának
arról, hogy milyen a végtelen.
Pedig nem is volt igazán végtelen. Az igazi végtelen lapos
és unalmas. Az igazi végtelen olyan, mint az éjszakai
égbolt: a távolság felfoghatatlan, és ezért semmitmondó. A
helyiség, melyben a kocsi felbukkant, semmiképpen sem
volt végtelen nagy, csupán nagyon-nagyon-nagyon nagy,
olyan nagy, hogy végtelenebbnek látszott az igazi
végtelennél.
Arthur érzékei pattogtak és kinyúltak. Tudta, hogy a
légikocsi hallatlan sebességekre képes, mégis lassúnak
érezte, ahogy a kocsi átkúszik a puszta levegőn, maga
mögött hagyva az átjárót, mely láthatatlan tűhegyként olvadt

bele a mögöttük ragyogó falba.
A fal.
A fal dacolt a képzelettel: megbabonázta és legyőzte. A fal
olyan bénítóan hatalmas és lapos volt, hogy teteje, alja és
oldalai egyaránt a távolság ködébe vesztek. Sokkolóan
szédítő volt.
Teljesen síknak tűnt. A legpontosabb lézeres
mérőberendezés mutathatta volna csak ki, hogy a látszólag
a végtelenbe nyúló fal, mely szédítő messzeségekbe futott
és oly simán terült szét, nem sík, hanem ívelt: tizenhárom
fénymásodperccel odébb ismét egyesül önmagával. Más
szóval a fal egy üreges gömb belső oldala volt - egy
hárommillió mérföld átmérőjű és káprázatos fényben fürdő
gömb fala.
- Isten hozott! - szólalt meg Szlartibartfaszt, miközben a
paránynak ható, háromszoros hangsebességgel száguldó
légikocsi alig érzékelhetően kúszott előre az őrjítően tágas
térben. - Isten hozott - mondta - az üzemcsarnokunkban!
Arthur gyötrődve ámuldozott. Felmérhetetlen távolságra tőle
a fény és anyag finom szövedékében furcsa függesztékek
lógtak, mint az űrbe kiakasztott, gömbölyű árnyak.
- Látod - mondta Szlartibartfaszt - itt készítjük planétáink
többségét.
- Azt akarja mondani - Arthur küszködött a szavakkal -
hogy újra elindítja az egészet?
- Ó, dehogy, az ég óvjon tőle! - tiltakozott az öregember. -
A Galaxis messze nem elég gazdag ahhoz, hogy
fenntartson minket. Nem, csupán egyetlenegy, ám szerfelett
különleges feladat végett ébresztettek fel bennünket.

Megbízóink rendkívüli... más dimenzióból származó lények.
Talán számodra is érdekes lesz... ott a távolban, éppen
előttünk.
Arthur sokáig meresztette a szemét, mígnem észrevette a
lebegő szerkezetet. Valóban ez volt az egyetlen dolog,
mely körül az aktivitás jelei látszottak, bár ez is inkább tudat
alatti érzékelés, mintsem kézzelfogható konkrétum volt.
E pillanatban éles fény villant fel a szerkezeten, és élesen
kirajzolta a felszínen születő formákat. Arthur számára
ismerősek voltak e formák. A durván odapöttyentett
idomok oly közel álltak hozzá, mint a szavak hangalakja,
mint fejében a gondolatok. Másodpercekig döbbenten ült.
Agyában egymást kergették a képzetek: szerettek volna
letelepedni és tartalmat nyerni.
Elméjének egyik része azt súgta, hogy nagyon is jól ismeri
mindazt, amit lát, és amit a formák jelentenek. A másik rész
viszont - igen józanul - megtagadta e nézet szentesítését,
sőt e tekintetben minden felelősséget elhárított magától.
Újabb villanás következett, és kételynek többé nem volt
helye.
- A Föld... - suttogta Arthur.
- A Kettes Számú Föld hogy egész pontosak legyünk -
mondta Szlartibartfaszt vidáman. - Az eredeti
dokumentációnk alapján másolatot készítünk.
Hosszabb csend állt be.
- Azt akarja nekem bemagyarázni - Arthur most lassan,
nagy önfegyelemmel beszélt - hogy eredetileg... maguk
készítették a Földet?
- Hát persze - mondta Szlartibartfaszt. - Van ott egy hely,

valami Norvégiának hívják. Nem jártál arra?
- Nem - felelte Arthur - nem.
- Kár - mondta Szlartibartfaszt - azt én csináltam. Még
díjat is kaptam érte. Gyönyörűen fodrozott partszegélyek.
Roppantul bánkódtam, amikor a pusztulásáról értesültem.
- Maga roppantul bánkódott!
- Hogyne. Még öt perc, és sokkal kisebb a kár.
Megdöbbentő ügyetlenség volt.
- Hhee? - mondta Arthur.
- Az egerek nagyon megharagudtak.
- Az egerek nagyon megharagudtak?
- Nagyon - biztosította az öregember szelíden.
- Na igen, és azt hiszem, a kutyák, a macskák és a
kacsacsőrű emlősök is meg...
- Csakhogy, tudod, nem az ő pénzük bánta.
- Nézze - mondta Arthur. - Nem egyszerűsítené le a
dolgokat a maga számára, ha én minden további nélkül
feladnám, és most rögtön megbolondulnék?
A légikocsi kis ideig kínos csöndben szállt tovább. Aztán az
öregember türelmes magyarázatba fogott:
- Földlakó, a te szülőbolygódat az egerek rendelték meg
nálunk. Ők irányították. A bolygó öt perccel azelőtt
semmisült meg, hogy teljesült volna a cél, amiért
megépítettük. Ezért kell újat építenünk.
Arthur agyában csak egy szó vert visszhangot.
- Az egerek? - kérdezte.
- Hát ki más, földlakó?
- Megbocsásson, de azokról a kis fehér, szőrös bigyókról
beszélünk, a sajtmániával meg a korai hatvanas évek

kabaréiban az asztalon sikoltozó nőkkel?
Szlartibartfaszt udvariasan köhögött.
- Földlakó - mondta - beszédmódod néha nehezen
követhető. Ne feledd, öt és fél millió éve alszom idebenn
Magrathea bolygójában, és keveset tudok ezekről a korai
hatvanas évekbeli kabarékról. A lények, akiket egereknek
nevezel, bizony nem azok, amiknek látszanak. Hatalmas,
pándimenzionális, szuperintelligens lények ők, az egerek
pedig az ő betüremkedésük a mi dimenzióinkba. Az egész
felhajtás a sajttal meg a sikoltozással csak álcázás.
Az öregember szünetet tartott, majd együttérző
homlokráncolással folytatta:
- Attól tartok, kísérleteztek veletek.
Arthur ezen elgondolkodott, majd felderült a képe.
- Ó, dehogy - mondta. - Már látom a félreértés forrását.
Nem, nézze, valójában az történt, hogy mi végeztünk
kísérleteket rajtuk. Gyakran használták őket a viselkedéslélektani kutatásokban, Pavlov meg az összes többi.
Igazából az egereket mindenféle vizsgálatnak vetették alá;
meg kellett tanulniuk hogyan kell csöngőket megnyomni,
labirintusokban futkosni meg minden, hogy a tanulás egész
folyamatának vizsgálhassák a természetét. Megfigyeltük a
viselkedésüket, és ebből mindenfélére következtethettünk
a magunkéra vonatkozóan.
Arthur elhallgatott.
- Micsoda elmeél... - mondta Szlartibartfaszt - valóban
csak csodálni lehet.
- Mit?
- Hogyan is álcázhatnák jobban valódi természetüket, s

irányíthatnának egyszersmind titeket? Hirtelen elfutnak a
labirintus rossz oldala mentén, a nem megfelelő
sajtdarabkát választják, váratlanul holtan esnek össze a
mixomatózistól... ha finoman adagolják, a kumulatív hatás
elsöprő erejű.
Hatásszünetet tartott.
- Látod, földlakó, ezek aztán a hiperintelligens,
pándimenzionálisan zseniális lények. A ti bolygótok és rajta
minden ember egyetlen organikus számítógépet alkotott,
melyen egy tízmillió éves kutatási programot futtattak le...
Hadd mondom el az egészet. Kissé hosszadalmas lesz.
- Az időhiány - jegyezte meg Arthur - pillanatnyilag nem
szerepel a legégetőbb gondjaim között.

25. fejezet
Az élet természetesen számos problémát vet fel. A
legközismertebbek, hogy miért születünk a világra, miért
halunk meg, miért szeretnénk a közbülső idő túlnyomó
részét kvarcórák viselésével tölteni?
Sok-sok millió évvel ezelőtt hiperintelligens és
pándimenzionális lények egy faja (akiknek fizikai
megnyilvánulása
a
saját
pándimenzionális
világegyetemükben nem is különbözik olyan nagyon a
mienktől) annyira megelégelte az élet értelme körüli állandó
szócséplést, mely minduntalan megszakította a Brokiánus
Ultra krikettpartikat, pedig ez volt a kedvenc időtöltésük
(különös játék; minden látható ok nélkül nyakon kell vágni a
másikat, aztán elfutni), hogy a hiperintelligens,

pándimenzionális lények úgy döntöttek, leülnek, és egyszer
s mindenkorra tisztázzák ezeket a dolgokat.
Építettek hát maguknak egy döbbenetes méretű szuper
komputert, mely oly bámulatosan intelligens volt, hogy még
be sem kötötték az adattárolóit, máris eljutott a
Gondolkodom, tehát vagyok-tól a rizspuding és a
jövedelemadó létezésének levezetéséig. Csak ekkor
tudták kikapcsolni.
Akkora volt, mint egy kisváros.
Legfontosabb egységeit a külön erre a célra tervezett
igazgatói irodában helyezték el, a hordozóul szolgáló
hatalmas ultramahagóni vezérigazgatói íróasztalt a
legfinomabb ultravörös szattyánbőr borította. A sötét
szőnyeg diszkrét luxusát egzotikus cserepes növények
emelték ki. A helyiséget a számítógépes programozás
hőskorának nagyjairól és családtagjaikról készített,
ízlésesen gravírozott portrék díszítették, a hatalmas ablakok
fákkal körülvett köztérre néztek.
A Nagy Bekapcsolás napján két méltóságteljesen öltözött
programozó érkezett, hónuk alatt aktatáska.
Diszkréten bevezették őket az irodába: Mindketten
tudatában voltak annak, hogy fajuk egészét képviselik
történelmük csúcspontján, mindazonáltal higgadtan
viselkedtek. Tisztelettudóan helyet foglaltak az íróasztal
előtt, kinyitották táskáikat, és elővették bőrbe kötött
jegyzettömbjeiket.
A programozókat Lunkwillnak és Fooknak hívták. Kis ideig
az alkalomhoz illő némaságban üldögéltek, majd Lunkwill
társára nézett, előrehajolt, és megérintett egy pici fekete

kapcsolót.
A lehető legfinomabb zümmögés jelezte, hogy a hatalmas
komputer máris teljes készenlétben van.
Pár pillanat múlva telten zengő, mély hangján megszólította
őket.
Így szólt:
- Vajh mi lehet ama hatalmas feladat, melynek elvégzésére
életre hívtatok engem, Bölcs Elmét, a tér és idő
világegyetemének második legnagyobb komputerét?
Lunkwill és Fook meglepetten pillantottak egymásra.
- A feladatod, ó, komputer... - kezdte Fook.
- Nem, várj egy cseppet, itt valami nincs rendben - mondta
Lunkwill aggodalmasan. - Minden idők egyértelműen
legnagyobb komputerét terveztük, s nem érjük be holmi
második helyezettel. Bölcs Elme - szólította meg a
komputert -, tán nem az vagy, aminek terveztünk, minden
idők legnagyobb és leghatalmasabb Komputere?
- A második legnagyobbként jellemeztem magam -
dübörögte Bölcs Elme - és az is vagyok.
A két programozó újabb aggodalmas pillantást váltott.
Lunkwill megköszörülte a torkát.
- Itt valami hiba van - mondta. - Talán nem vagy nagyobb
Komputer, mint a maximegalóniai Milliárd Gargantuagy,
mely egyetlen ezred másodperc alatt megszámlálja az
atomokat egy csillagban?
- Milliárd Gargantuagy? - szólt Bölcs Elme leplezetlen
megvetéssel. - Golyós számolójáték... említést se tégy
róla!
- És nem vagy - hajolt előre izgatottan Fook - nagyobb

analitikus, mint Googleplex Gondolkodó Csillaga a Fény és
Zsenialitás Hetedik Galaxisában, mely képes arra, hogy
minden egyes homokszemcse röppályáját kiszámítsa
Dangabrad Béta öthetes homokviharaiban?
- Öthetes homokvihar? Piha! - bosszankodott Bölcs Elme.
- Tőlem kérded ezt, éppen tőlem, ki magának a Nagy
Bummnak az atomi vektorairól elmélkedem? Kikérem
magamnak, hogy zsebkalkulátorokkal egy napon
emlegessenek!
A két programozó kínos csendben üldögélt. Aztán Lunkwill
újfent előrehajolt.
- Talán nem vagy démonibb vitatkozó - kérdezte - mint a
Nagy Univulgáris Hiperlobikus Neutron Pörlekedő a
Ciceronicus 12-ről, más néven a Varázsos és
Kifáraszthatatlan?
- A Nagy Univulgáris Hiperlobikus Neutron Pörlekedő? -
Bölcs Elme gondosan végigropogtatta az összes r hangot
- képes lebeszélni az arktureánus Mega Szamárról mind a
négy lábát... ám ezután csakis én tudom rávenni a
Szamarat, hogy tegyen egy sétát nélkülük.
- Akkor hol a probléma? - kérdezte Fook.
- Sehol - felelte Bölcs Elme, és hangja egyre
gazdagabban csengett. - Egyszerűen én vagyok a Tér és
Idő Világegyetemének második legnagyobb komputere.
- Miért csak második? - makacskodott Lunkwill - Miért
ragaszkodsz a másodikhoz? Tán csak nem a Multigeniális
Eszevágtronikus Óriás Elmélkedőre vagy éppen a
Filozomatronra gondolsz?
Megvető fények villantak át a komputer konzolján.

- Egyetlen algoritmust se kívánok ezekre a kibernetikus
sarlatánokra vesztegetni! - zúgta. - Nem másról beszélek,
mint arról a komputerről, mely utánam lesz majd eljövendő!
Fook kezdte elveszíteni a türelmét. Morogva lökte félre a
jegyzetkönyvét.
- Azt hiszem, ez az egész értelmetlenül messianisztikussá
válik.
- Semmit se tudtok az eljövendő időről - nyilatkoztatta ki
Bölcs Elme. - Én azonban képes vagyok arra, hogy a
jövendő valószínűségek infinitezimális deltaáramlatait is
bejárjam zsigeráramköreimben, láthatom, hogy egy napon
eljön majd a komputer, melynek operációs paramétereit
kiszámíthatni oly megtiszteltetés lesz, melyre én méltatlan
vagyok, ám az én küldetésem lesz, hogy megtervezzem őt.
Fook mélyen felsóhajtott, és Lunkwillre nézett.
- Feltehetjük végre a kérdést? - kérdezte.
Lunkwill intett, hogy várjon.
- Miféle Komputerről beszélsz? - kérdezte.
- Nem beszélek erről egyelőre többet - jelentette ki Bölcs
Elme. - Most pedig kérdezzétek meg, amit akartatok, hogy
működhessek végre. Szóljatok!
Összenéztek, és vállat vontak. Fook összeszedte magát.
- Ó, Bölcs Elme - kezdte. - A probléma, melynek
megoldására megalkottunk téged, a következő. Azt
akarjuk, hogy közöld velünk... - várt egy kicsit - a Választ!
- Választ? Ugyan mire?
- Az Élet! - mondta Fook.
- A Mindenség! - mondta Lunkwill.
- Meg Minden - mondták együtt.

Bölcs Elme gondolkodott ezen egy keveset.
- Ravasz.
- Meg tudod csinálni?
Újabb jelentőségteljes csend.
- Igen - felelte végül Bölcs Elme. - Meg tudom csinálni.
- Tehát létezik válasz? - kérdezte Fook visszafojtott
lélegzettel.
- Egyszerű válasz? - tette hozzá Lunkwill.
- Igen. Az Élet, a Mindenség Meg Minden. Létezik válasz.
Csakhogy - tette hozzá - gondolkodnom kell rajta.
A pillanat varázsát ekkor hirtelen felfordulás törte meg. Az
ajtó kipattant. A hasznavehetetlen személyzetet
félretaszigálva két dühös férfi rontott a szobába. Mindketten
a Cruxwan Egyetem durva, fakókék köpenyét és övét
viselték.
- Bebocsáttatást követelünk! - kiáltott a fiatalabbik, és
könyökét egy bájos fiatal titkárnő torkába döfte.
- Gyerünk - kiabálta a másik - nem rekeszthettek ki
minket! - és egy kezdő programozót az ajtó mögé lökött.
- Követeljük, hogy ne rekeszthessetek ki minket -
rikoltozott a fiatalabbik, jóllehet bentebb már nem is
lehettek volna, a bentiek pedig lemondtak arról, hogy
megállítsák őket.
- Kik vagytok? - kérdezte Lunkwill, és dühösen felállt. - Mit
akartok?
- A nevem Majikthise! - jelentette be az öregebbik.
- Én pedig követelem, hogy Vroomfondel vagyok! -
harsogta a fiatalabbik.
Majikthise Vroomfondelre támadt.

- Jó, jó - mondta. - Ezt speciel fölösleges követelned.
- Rendben! - ordította Vroomfondel, és ököllel verte a
legközelebbi asztal lapját. - Vroomfondel vagyok, és ez
nem követelés, ez szilárd tény! És mi szilárd tényeket
követelünk!
- Szó sincs róla! - tört ki Majikthise bosszúsan. - Egészen
pontosan ez az, amit nem követelünk!
Vroomfondel levegőt is alig vett, máris harsogta:
- Nem követelünk szilárd tényeket! Amit követelünk, az a
szilárd tények teljes hiánya. Követelem, hogy vagy
Vroomfondel vagyok vagy sem!
- Végül is mi az ördögöt akartok itt? - Fook teljesen kikelt
magából.
- Mi vagyunk - mondta Majikthise - a Filozófusok.
- Vagy éppen ellenkezőleg! - intett figyelmeztetően
Vroomfondel a programozók felé.
- Igenis azok vagyunk - ragaszkodott hozzá Majikthise. -
Teljesen egyértelműen a Filozófusok, Bölcsek, Szellemi
Nagyságok és egyéb Gondolkodó Személyiségek
Egyesült Unióját képviseljük, és azt akarjuk, hogy ezt a
gépet kapcsolják ki, mégpedig most rögtön.
- Miért? - kérdezte Lunkwill.
- Megmondom én, pajtás - mondta Majikthise. -
Demarkáció. A demarkáció a probléma.
- Követeljük - kiáltozott Vroomfondel - hogy a demarkáció
a probléma! Követeljük, hogy a demarkáció nem
probléma!
- Bízzátok továbbra is a gépekre az összeadást -
figyelmeztetett Majikthise. - Ami viszont az örök

igazságokat illeti, azokat mi majd szépen elintézzük.
Sürgősen ellenőrizd a jogi állásodat, pajtikám. A törvény
értelmében a Végső Igazság Keresése egyértelműen
azoknak a gondolkodóknak az előjoga, akik ebből élnek.
Valamelyik rohadt gép fogja magát, és megtalálja a
Választ, mi meg repülünk az állásunkból. Úgy értem, mi itt
fél éjszakákon át azon vitázunk, hogy van-e Isten vagy
nincs, erre ez az átkozott masina fogja magát, és reggelre
odaadja a rohadt telefonszámát is.
- Úgy van - bömbölte Vroomfondel. - Egyértelműen kijelölt
területeket követelünk a kétely és bizonytalanság számára!
Sztentori hang töltötte be hirtelen a szobát.
- Szabad lenne megjegyzést fűznöm ehhez a ponthoz? -
érdeklődött Bölcs Elme.
- Sztrájkolni fogunk - fenyegetőzött Vroomfondel.
- Úgy van - helyeselt Majikthise. - Jó kis országos
Filozófus-sztrájk szakad a nyakatokba!
Az elektronikus alapzaj szintje hirtelen megnőtt; néhány
tartalék mélysugárzó is működésbe lépett a szoba falai
mentén el helyezett csábosan faragott, fényesre politúrozott
hangszekrényekben, hogy Bölcs Elme hangja némi extra
erőt nyerjen.
- Mindössze azt kívánom közölni - üvöltötte Bölcs Elme -
hogy áramköreim visszavonhatatlanul elkötelezettek
amellett, hogy kiszámítsák a választ a végső Kérdésre: az
Élet, a Mindenség meg Minden. - Szünetet tartott, s mielőtt
valamivel halkabban folytatta volna, elégedetten nyugtázta,
hogy sikerült megragadnia a többiek figyelmét. - Időbe
telik azonban, amíg végigfut a program.

Fook türelmetlenül az órájára nézett.
- Meddig? - kérdezte.
- Hét és fél millió évig - mondta Bölcs Elme.
Lunkwill és Fook döbbenten pislogtak.
- Hét és fél millió év!... - kiáltották kórusban.
- Úgy van - szónokolt tovább Bölcs Elme. - Megmondtam,
hogy időbe telik, nem? Egyébként úgy vélem, hogy egy
ilyen program futtatása szükségképpen hatalmas
közérdeklődést kelt a filozófia egésze iránt. Mindenkinek
lesz elmélete arról, hogy milyen válasszal állok majd elő.
Ugyan ki más nyerne a legtöbbet az így megnyíló
nyilvánosságból, mint ti magatok? Ameddig csak kellő
undort keltve tudjátok pocskondiázni egymást a
napisajtóban, biztosítva lesz a nyugis és jól tejelő állásotok.
Mit szóltok hozzá?
A két filozófus szájtátva bámulta Bölcs Elmét.
- Ördög és pokol - dadogott Majikthise - ezt nevezem
gondolkodásnak! Te Vroomfondel, nekünk mért nem jut
ilyesmi soha eszünkbe?
- Nemtom - suttogta megilletődötten Vroomfondel. -
Asszem, Majikthise, túlságosan pallérozott az elménk.
Azzal sarkon fordultak, és kivonultak az ajtón, melyen túl a
soha nem is remélt gyöngyélet várta őket.

26. fejezet
- Nagyon érdekes - szólt Arthur, miután Szlartibartfaszt
ismertette a történet főbb pontjait. - Csak azt nem értem,
mi köze az egésznek a Földhöz, az egerekhez meg

egyáltalán.
- Ez csupán a történet első fele, földlakó - mondta az
öregember. - Ha tudni szeretnéd, mi történt hét és fél millió
évvel később, a Válaszadás napján, meghívhatlak a
műterembe, ahol a Szenz-O-Rekordfelvétel segítségével
magad is átélheted az eseményeket. Persze csak ha nem
akarod menten kipróbálni az Új Föld felszínét. Egyelőre
félkész: még a mesterséges dinoszaurusz-csontvázakat se
helyeztük el a földkéregben, aztán le kell még fektetnünk a
Kainozoikum Harmadik és Negyedik periódusát, és...
- Nem, köszönöm - mondta Arthur -, Kainozoikum nélkül
úgysem volna ugyanaz.
- Nem hát! - Szlartibartfaszt megfordította a légikocsit és
elindította visszafelé, egyenesen az észbontó falnak.

27. fejezet
Szlartibartfaszt műtermében teljes volt a káosz; úgy
nézett ki, mint egy felrobbant közkönyvtár. Az öregember a
homlokát ráncolta, amikor beléptek.
- Roppant kínos - mondta. - Az egyik életfenntartó
komputerben
kiégett
egy
dióda. Amikor
a
takarítószemélyzetet akartuk felébreszteni, kiderült, hogy
csaknem harmincezer éve mind halott. Csak azt szeretném
tudni, ki fogja eltakarítani a tetemeket. Ülj csak oda,
mindjárt be is kapcsolhatlak.
Egy székhez intette Arthurt, a szék olyan volt, mintha
sztegoszauruszbordákból alakították volna ki.
- Sztegoszauruszbordából alakították ki - magyarázta az

öregember, és mindenféle drótokkal szöszmötölt, melyeket
egymásra tornyosuló papírok és rajzeszközök alól halászott
ki. - Nesze - mondta -, fogd ezeket - és Arthur kezébe
nyomott két lecsupaszolt huzalvéget.
Amint Arthur kézbe vette őket, átrepült a testén egy madár.
Ő maga a levegőben függött, és láthatatlanná vált saját
maga számára is. Alatta fákkal szegélyezett, csinos városi
tér volt, melyet, ameddig a szem ellátott, tágas, fehér
betonépületek vettek körbe. Az idő meglátszott rajtuk:
esőáztatta falaikon repedések éktelenkedtek. Most viszont
ragyogott a nap, friss szellő játszott a fák között. A téren és
a környező utcákon tolongtak az izgatott, vidám emberek,
morajuktól mintha a házak is zümmögtek volna.
Rezesbanda játszott valahol, tarka zászlók csapdostak a
szélben, és a levegőt betöltötte a karneváli hangulat.
Arthur hallatlanul magányosnak érezte magát a levegőben,
mert még a neve is testetlen volt. Mielőtt azonban
megsajnálhatta volna magát, egy hang zengett végig a
téren, és figyelmet kért.
A szónok a tér fölé magasodó központi épület előtt, a
gazdagon feldíszített erkélyen állt, és a hangosbeszélőn
keresztül szólt a tömeghez.
- Ó, népünk, ki itt várakozol Bölcs Elme árnyékában! -
kiáltotta. - Vroomfondel és Majikhtise, a Legnagyobb és
Legeslegérdekesebb
írástudók
nagybecsű
Leszármazottai... a Várakozás Ideje elmúlt!
A tömeg vad kiáltozásban tört ki. Zászlók, lobogók, fülsértő
füttyök szálltak a levegőben. A keskenyebb utcák felfordított
és lábaikkal hevesen integető százlábúakra emlékeztették

Arthurt.
- Hét és fél millió éve vár fajunk erre a Nagyszerű és
Remélhetőleg Felvilágosító Napra! - kiáltotta a szónok. - A
Válasz Napja!
A tömeg teljes eksztázisban hurrázott.
- Többé soha, soha többé nem ébredünk ezzel a
gondolattal: ki vagyok én? Meg hogy minek élek? Meg
hogy igazán számít-e, van-e kozmikus jelentősége, ha ma
nem kelek fel, és nem megyek dolgozni? Mert ma végre
egyszer és mindenkorra megkapjuk a rövid, világos választ
ezekre a bosszantóan jelentéktelen kérdésekre, hogy Élet,
a Mindenség, meg Minden.
Miközben a tömeg újabb üdvrivalgásban tört ki. Arthur azon
kapta magát, hogy siklórepüléssel átszeli a teret, és a
szónoki emelvény mögött álló ház egyik hatalmas földszinti
ablaka felé veszi útját.
Röpke pillanatra úrrá lett rajta a pánik, mikor egyenesen az
ablaknak vitorlázott, ám rögvest jobban lett, mihelyst
átcsusszant rajta anélkül, hogy akár csak megérintette
volna a tömör üveget.
A szobában tartózkodók nem figyeltek fel különös
érkezésére, ami nem túl meglepő, hiszen valójában nem is
érkezett meg. Arthur lassan beletörődött, hogy élményei
csupán egy felvétel visszajátszásának köszönhetők, s hogy
ehhez képest a hatsávos, térhatású, szélesvásznú film
körülbelül annyira korszerű, mint a svájcisapka.
A szoba egészen olyan volt, amilyennek Szlartibartfaszt
leírta. Gondját viselték az elmúlt hét és fél millió évben;
rendszeresen takarították, úgy százévenként. Az

ultramahagóni asztal kissé megkopott a szélein, a szőnyeg
valamelyest kifakult, de a nagy Komputerterminál
változatlan dicsőségében ragyogott az asztal bőrrel bevont
tetején, mintha csak tegnap építették volna.
Két szigorú öltözékű ember ült tisztelettudóan a terminál
előtt, és várakozott.
- Mindjárt eljő az óra - mondta az egyik. Arthur
meglepetésére egy szó betűi tűntek fel a nyaka körül. A
felirat: LOONKAWL, néhányszor felvillant, majd kialudt:
Mielőtt Arthur ezt megemészthette volna, a másik várakozó
is megszólalt, és az ő nyaka körül is villogni kezdett egy
felirat: FOOCHG.
- Őseink hetvenötezer generációval ezelőtt indították el ezt
a programot. Mi lehetünk azonban az elsők, akiknek a
Komputer megszólal.
- Lenyűgöző élmény, Foochg. - Arthur ekkor jött rá, hogy a
felvételt feliratokkal is ellátták.
- Mi leszünk a szerencsések - mondta Foochg - akik
meghallhatják az Élet...
- A Mindenség...
- Meg Minden...
- Nagy Kérdésére...
- A Választ...
- Csst! - pisszegett Loonkawl. - Azt hiszem, Bölcs Elme
beszédhez készülődik!
Pillanatnyi várakozásteljes szünet után a konzol elején
sorban feléledtek a műszerek. A fények, mintegy
kísérletképp, fel-felvillantak, majd üzemszerű villogásban
állapodtak meg. A kommunikációs csatornából halk búgás

hallatszott.
- Jó reggelt! - szólalt meg végül Bölcs Elme.
- Ööö... jó reggelt, ó, Bölcs Elme - mondta Loonkawl
idegesen. - Megvan a... ööö... hogy is mondjam...
- A Válasz? - szakította félbe Bölcs Elme fenségesen. -
Igen. Megvan.
A két férfi beleborzongott e válaszba. Tehát mégsem
vártak hiába!
- Valóban létezik Válasz? - lehelte Foochg.
- Valóban létezik Válasz - erősítette meg Bölcs Elme.
- Mindenre? A Nagy Kérdésre? Az Élet, a Mindenség Meg
Minden.
- Igen.
Mindkettőjüket erre képezték ki, egész életükben erre a
pillanatra készültek, születésükkor választották ki őket,
hogy tanúskodjanak, amikor a Válasz megadatik, s mégis
azon kapták magukat, hogy lélegzetvisszafojtva
fészkelődnek, mint afféle izgatott gyerekek.
- S készen állsz rá, hogy közöld velünk? - sürgette
Loonkawl.
- Készen állok.
- Most?
- Most - mondta Bölcs Elme.
Mindketten megnyalták cserepes ajkukat.
- Bár nem hinném - tette hozzá Bölcs Elme - hogy tetszeni
fog.
- Nem számít! - felelte Foochg. - Tudnunk kell most!
- Most? - érdeklődött Bölcs Elme.
- Igen! Most...

- Felőlem... - A komputer elcsöndesedett. Azok ketten
idegesen fészkelődtek. A feszültség az elviselhetetlenségig
fokozódott.
- Egész biztosan nem fogtok örülni - jegyezte meg Bölcs
Elme.
- Ki vele!
- Jó - mondta Bölcs Elme. - A Válasz a Nagy Kérdésre...
- Nos?...
- Az Élet, a Mindenség Meg Minden... - mondta Bölcs
Elme.
- Tehát?...
- A Válasz... - mondta Bölcs Elme, és megállt.
- Igen?...
- A Válasz...
- Igen???...
- Negyvenkettő - mondta Bölcs Elme végtelen
méltósággal és hidegvérrel.

28. fejezet
Hosszú-hosszú ideig senki se szólt.
Szeme sarkából Foochg láthatta a várakozástól feszült
arcok tengerét odakünn a téren.
- Minket most meglincselnek, ugye? - suttogta.
- Nehéz hivatal - jegyezte meg Bölcs Elme szelíden.
- Negyvenkettő! - ordította Loonkawl. - Ez minden, amit
hét és fél millió év alatt kiagyaltál?
- Viszont gondosan ellenőriztem - mondta a komputer -
és egész egyértelműen ez a Válasz. Hogy őszinte legyek, a

probléma szerintem abban rejlik, hogy magatok sem
tudjátok, mi a kérdés.
- Hiszen ez volt a Nagy Kérdés! A Legvégső Kérdés! Az
Élet, a Mindenség Meg Minden! - bömbölte Loonkawl.
- Helyes - mondta Bölcs Elme, és hangján érződött hogy
készségesen elviseli a hülyéket is -, de mit jelent igazából?
Bárgyú döbbenet ömlött el lassan a két arcon, ahogy előbb
a Komputerre bámultak, aztán egymásra.
- Tudod, izé... hát a Minden... az Minden... - próbálkozott
Foochg bátortalanul.
- Hát ez az - mondta Bölcs Elme. - Mihelyst tudjátok, hogy
mi a kérdés, érteni fogjátok a választ is.
- Marha jó - dünnyögte Foochg, félrelökte a
jegyzetkönyvét, és parányi könnycseppet törölt ki a
szeméből.
- Jó, jó, figyelj - mondta Loonkawl. - Volnál szíves, és
esetleg megmagyaráznád a kérdést? Te magad?
- A Legvégső Kérdést?
- Igen!
- Beleértve az Életet, az Univerzumot meg Mindent?
- Igen!
Bölcs Elme rágódott ezen egy keveset.
- Zűrös - mondta végül.
- De meg tudod csinálni?! - kiáltotta Loonkawl.
Bölcs Elme újabb hosszú percig töprengett.
- Nem. - Válasza nagyon véglegesen hangzott.
A két férfi magába roskadtan ült.
- De tudom, ki volna képes rá - mondta Bölcs Elme.
Mindketten felkapták a fejüket.

- Kicsoda?
Arthur nem létező koponyája bizseregni kezdett, érezvén,
hogy gazdája lassan, de megállíthatatlanul kúszik a konzol
felé; Arthur azonban sejtette már, hogy ez csupán a
ráközelítés, melyet a film ismeretlen alkotója a drámai
hatás fokozására iktatott be.
- Nem másról beszélek, mint arról a komputerről, mely
utánam lesz majd eljövendő. - Bölcs Elme hangja újfent a
jellegzetes szónokiassággal zengett. - E komputer
operációs paramétereit kiszámítani oly megtiszteltetés,
melyre én méltatlan vagyok, ám az én küldetésem, hogy
megtervezzem őt. E komputer képes lesz arra, hogy
kiszámítsa a Végső Válaszhoz rendelhető Kérdést. E
komputer oly végtelenül kifinomult és komplex lesz, hogy
operációs mátrixának még a szerves élet is részét képezi
majd. És ti magatok is új formát fogtok ölteni, és leszálltok
arra a Komputerre, hogy vezéreljétek programjának tízmillió
éves futását! Igen! Megtervezem nektek ezt a komputert.
És néven is nevezem a számotokra. Legyen a neve... Föld!
Foochg tátott szájjal meredt Bölcs Elmére.
- Elég sivár név. - Testét hatalmas bemélyedések szelték
végig. Loonkawlon is hirtelen borzasztó vágások tűntek fel.
A komputer konzolja felpukkadt és megrepedezett, a falak
meginogtak és összeomlottak, a szoba rázúdult a saját
mennyezetére.
Arthur előtt Szlartibartfaszt állt, kezében a két huzalvég.
- Lejárt a szalag - mondta.

29. fejezet
- Zaphod! Ébredj!
- Mmmmmvvvvrrrrrrr?
- Mi lesz, ébredj már fel!
- Hagyd, hogy annál maradjak, amihez értek, jó? -
dünnyögte Zaphod, és odább hengeredett, hogy
hallótávolságon kívül kerülve tovább alhasson.
- Azt akarod, hogy megrugdossalak? - mondta Ford.
- Sok örömet szerezne neked? - érdeklődött Zaphod
fátyolos hangon.
- Nem.
- Nekem se. Akkor meg minek? Hagyj békén! - Zaphod
megint összekucorodott.
- Dupla adag gázt kapott - mondta Trillian, és lenézett rá.
- Két légcsöve van.
- És csönd legyen - morgott Zaphod. - Így is éppen elég
nehéz aludni. A talaj is pocsék. Egészen kemény és hideg.
- Aranyból van - mondta Ford.
Zaphod bámulatosan kecses mozdulattal felpattant, és a
látóhatárt fürkészte, mivel az aranyfelszín éppen odáig
terjedt minden irányban, tökéletesen simán és tömören.
Úgy ragyogott, mint... nehéz volna meghatározni, hogy is
ragyogott, mert az egész univerzumban semmi se ragyog
úgy, mint egy színarany bolygó.
- Ki rakta ezt mind ide? - hápogott Zaphod kidülledt
szemmel.
- Ne izgulj - intette le Ford. - Ez csak a katalógus.
- Micsoda?

- Katalógus - mondta Trillian. - Illúzió.
- Hogy állíthatsz ilyet?! - kiáltotta Zaphod, és négykézláb
kezdte vizsgálgatni a talajt. Bökdöste és piszkálta. Nehéz
volt és egész kicsit puha: meg tudta karcolni a körmével.
Nagyon sárga volt és csillogott, s amikor Zaphod rálehelt, a
lélegzete olyan sajátosan párolgott el, ahogy csak
színaranyról párolog el a lélegzet.
- Trillian meg én nemrég tértünk magunkhoz - mondta
Ford. - Addig kiabáltunk és üvöltöztünk amíg oda nem jött
valaki, erre tovább kiáltoztunk és üvöltöztünk, míg
megunták, és idehoztak minket a bolygókatalógusukba,
hogy elfoglaljuk magunkat, míg felkészülnek rá, hogy
foglalkozzanak velünk. Ez itt mind Szenz-O-Rekord.
Zaphod keserűen bámult rá.
- A fészkes fotonba - mérgelődött - fölébresztettetek a
magam
tökéletesen
megfelelő
álmából,
hogy
megmutassátok valaki másét.
Zaphod sértődötten leült.
- Miféle völgyek azok ott? - kérdezte.
- Fémjelzés - mondta Ford. - Megnéztük.
- Idáig alhattál - szólt Trillian. - Az előző bolygón térdig
gázoltunk a halakban.
- Halakban?
- Egyesek a legfurább dolgokat kedvelik.
- A halak előtt - mondta Ford - platina is volt. Elég
unalmas. Azt gondoltuk, ezt azért látnod kellene.
Tenger sok fény ragyogott feléjük egyöntetű
aranycsillogással, akármerre néztek.
- Elragadó! - zsémbelt Zaphod.

Hatalmas zöld sorszám jelent meg az égen. Pislogott és
megváltozott, s vele együtt a táj is átalakult.
Mindhárman egyszerre hördültek fel.
Bíborszínű tenger partján találták magukat, mindenütt apró
sárga és zöld kavicsok hevertek - nyilván értékes
drágakövek. A távolban a lágy vonalú hegyek vörös
csúcsai gyengéden hullámzottak. Mellettük tömör ezüst
kerti asztal állt, mályvaszínű, fodros napernyővel és
ezüstrojtokkal. Az égen, a katalógusszám helyén hatalmas
felirat jelent meg: Magrathea az Ön bármely igényét
kielégíti. Nem dicsekszünk.
És ötszáz teljesen meztelen nő záporozott alá az égből
ejtőernyőn.
A következő pillanatban a látvány eltűnt. Tavaszi réten egy
csomó tehén kérődzött körülöttük.
- Au! - mondta Zaphod. - Az agyaim!
- Akarsz beszélni róluk? - kérdezte Ford.
- Igen. - leültek, összedugták a fejüket, és fütyültek az
állandóan változó környezetre.
- Úgy látom - mondta Zaphod -, akármi történt is az
elmémmel, magam tettem. Méghozzá úgy, hogy a kormány
szűrővizsgálatain ne derüljön ki. Sőt magam se tudhattam
semmiről. Hülyén hangzik, mi?
A másik kettő egyetértően bólintott.
- A kérdés tehát: „mi lehet olyan titkos, hogy nem tudhatják,
hogy tudom” nemhogy a Galaktikus Kormány, de saját
magam sem? A válasz: nem tudom. Nyilvánvalóan. De
összeilleszthetek némely dolgot, és akkor találgathatok.
Mikor döntöttem el, hogy indulok az elnökválasztáson?

Nem sokkal Yooden Vranx elnök halála után. Emlékszel
Yoodenre, Ford?
- Persze - mondta Ford. - Ő volt az a pasas, akivel
találkoztunk kölyökkorunkban, az arktureánus kapitány.
Szédületes fej volt. Adott nekünk gesztenyét, amikor
fellopóztál a szuperteherhajójára. Azt mondta, sose látott
ilyen bámulatos kölköt.
- Miről beszéltek? - kérdezte Trillian.
- Egy történet - mondta Ford - abból az időből, amikor
még mindketten gyerekek voltunk a Betelgeusén. Az
arktureánusok szuperteherhajói bonyolították le a
tömegcikk-kereskedelem nagyját a Galaktikus Centrum és
a külső körzetek között. A Betelgeuse kereskedelmi
felderítői kutatták fel a piacot, az arktureánusok meg
odahordták az árut. Rengeteg zűrt okoztak akkoriban az
űrkalózok, mielőtt a Dornellis-háborúk során elintézték
őket. A szuperteherhajókat a galaktikus tudomány
legfantasztikusabb védőpajzsaival szerelték fel. Igazi
böhömök voltak azok a hajók, óriásiak. Ha egy bolygó körül
pályára álltak, eltakarták a napot.
Erre ez a Zaphod kölyök úgy dönt, hogy lerohanja az
egyiket. Képzeld csak el: sztratoszféra-repülésre tervezett,
jelentéktelen kis csónakocskája volt, vacak három
sugárhajtóművel, benne egy taknyos kölök. Úgy értem,
fátyol rá, őrült ötlet volt, veszettebb, mint egy veszett majom.
Amikor nekivágott, vele tartottam, mert fixre megjátszottam
egy nagyobb summát, hogy kudarcot vall, és nem akartam,
hogy hamis bizonyítékkal állítson be. Erre mi történik?
Beszállunk a háromsugarasába, amit ő úgy átbütykölt, hogy

nem lehetett ráismerni. Röpke néhány hét alatt átszelünk
három parszeket, besurranunk a szuperteherhajóba, ma se
tudom, hogyan, végigmasírozunk a parancsnoki hídon,
kezünkben játékpisztoly, és vadgesztenyét követelünk.
Ekkora marhaságot azóta se hallottam. Egy egész évi
zsebpénzem bánta. És mit nyertem? Vadgesztenyét.
- A kapitány ez a Yooden Vranx volt, igazán bámulatos
hapsi - vette át a szót Zaphod. - Adott kaját, piát... mind
csupa hihetetlen galaktikus kotyvalék volt... meg persze
nagy csomó vadgesztenyét, elképzelhetetlenül remekül
éreztük magunkat. Azután hazateleportált bennünket. A
Betelgeuse Állami Börtön Különleges Biztonsági
Szárnyába. Hidegvérű pasas volt. Később megválasztották
a Galaxis Elnökének.
Zaphod elhallgatott.
Környezetük ezúttal éppen elsötétedett. Feketén
gomolygott a pára, és alig kivehető, idomtalan árnyak
leselkedtek a sötétben. A levegő időnként megreszketett a
szellemlények üvöltésétől, melyeket egyéb szellemlények
öldököltek.
Föltehetőleg elegen lelkesedtek az ilyesmiért, ha
kifizetődött a reklámozása.
- Ford - mondta Zaphod csöndesen.
- Igen?
- Közvetlenül a halála előtt Yooden meglátogatott.
- Tényleg? Sose mesélted.
- Nem.
- Miért látogatott meg?
- Az Arany Szívről mesélt. Az ő ötlete volt, hogy ellopjam.

- Az ő ötlete?
- Igen. És csak úgy lophattam el, ha részt veszek az
avatási ünnepségen.
Ford döbbenten tátotta a száját, majd harsogó nevetésben
tört ki.
- Azt akarod mondani, hogy csakis azért indultál a
Galaktikus Elnökválasztáson, mert el akartad lopni azt a
hajót?
- Pontosan. - Zaphod arcára olyan vigyor ült, melyért az
embert többnyire puhára bélelt falú szobába zárják.
- És miért olyan fontos neked a hajó?
- Nemtom - mondta Zaphod. - Azt hiszem, ha tudatosan
tudnám, miért olyan fontos a hajó, és mit akarok vele
kezdeni, akkor ez kiderült volna a tesztek során, és nem
lehettem volna elnök. Azt hiszem, abból, amit Yooden
elmondott, egy csomó dolog még mindig el van előlem
zárva.
- Szóval azt gondolod, Yooden vett rá, hogy belepiszkálj a
saját agyadba?
- Szövegelni irtóra tudott.
- De hát Zaphod, öreg barátom, elsősorban mégiscsak
magaddal kell törődnöd, tudod, hogy van ez.
Zaphod vállat vont.
- Úgy értem, a magad részéről eszed ágában sem volt ez
az egész elnökség meg minden - firtatta Ford.
Zaphod ezen hosszan eltöprengett. Látszott, hogy kétely
suhan át az arcán.
- Nem - mondta végül. - Úgy látszik nemigen avatom be
magamat a titkaimba. Bár - tette hozzá némi gondolkodás

után - ez nem is meglepő. Fikarcnyit sem bízom
magamban.
A következő pillanatban helyreállt a valóságos világ.
Pazar váróteremben ültek, melyet üvegtetejű asztalokkal és
tervezési díjakkal zsúfoltak tele.
Nyúlánk magratheai férfi állt előttük.
- Az egerek fogadnak benneteket - mondta.

30. fejezet
- Hát így állunk - mondta Szlartibartfaszt, miközben
erőtlen és jelképes próbálkozásokat tett a műteremben
uralkodó észbontó rendetlenség mérséklésének irányában.
Az egyik rakás tetejéről felkapott egy papírlapot, de sehova
se tudta letenni, így hát visszatette az eredeti kupac
tetejére, amitől a kupac azonnal ledőlt. - Bölcs Elme
megtervezte a Földet, mi megépítettük, ti meg laktatok
rajta.
- És a Vogonok öt perccel a program befejezése előtt
szétrombolták - fűzte hozzá Arthur, nem minden keserűség
nélkül.
- Igen - mondta az öregember, reményvesztett pillantását
végighordozva a műtermen. - Tízmillió és tervezés és
munka - sutty, füstbe ment! Tízmillió év... fel tudod
egyáltalán fogni ezt a hatalmas időt, földlakó? Tízmillió év
alatt egyetlen közönséges kukacból ötször is kifejlődhet
egy egész galaktikus civilizáció! Kész. - Elgondolkodott. -
Nesze neked bürokrácia! - tette hozzá.
- Tudja - Arthur elmélázott -, azért ez sok mindent

megmagyaráz. Nekem például egész életemben volt egy
különös, megmagyarázhatatlan érzésem, hogy történik
valami a világban, valami nagy, sőt baljós, csak éppen
senki se hajlandó megmondani, hogy mi.
- Nem - mondta az öregember -, ez csak a normális
paranoia. Mindnyájunknak van a világegyetemben.
- Igen? Hát ha tényleg mindenkinek van - elmélkedett
Arthur -, akkor talán lehet is benne valami! Talán valahol az
ismert világegyetemen túl...
- Talán. Kit izgat? - mondta Szlartibartfaszt, még mielőtt
Arthur felajzotta volna magát. - Lehet, hogy öreg vagyok
már és fáradt - folytatta -, de mindig úgy véltem, képtelenül
kicsiny az esélye annak, hogy megtudjuk, mi történik
valójában. Nem tehetünk egyebet tehát, mint fütyülünk az
egészre, és igyekszünk elfoglalni magunkat. Én például
partvonalakat tervezek. Díjat is kaptam Norvégiáért.
Beletúrt az egyik hulladékhalomba, átlátszó műanyaggal
borított dobozt húzott elő, rajta a nevével, benne Norvégia
modelljével.
- Mi értelme ennek? - mondta. - Szerintem semmi. Egész
életemben fjordokat csináltam. Akkoriban jöttek divatba,
erre nagydíjat kaptam.
Egy darabig ide-oda forgatta a díját, aztán hanyag
mozdulattal félrelökte. Arra azért ügyelt, hogy puhára essen.
- Ezen a pót-Földön, amit most építünk, Afrikát bízták rám,
én meg persze újra fjordokkal fogom megcsinálni, mert
történetesen kedvelem őket, s mert elég ódivatú vagyok
ahhoz, hogy úgy véljem, a fjordok kellemesen barokk
jelleget adnak a kontinenseknek. Ezek meg azt mondják, a

fjord nem elég egyenlítői. - Örömtelen nevetést hallatott. -
Egyenlítői! Mit számít az? A tudománynak persze számos
csodás eredménye van, én azonban sokkal jobban
élvezem a boldogságot, mint az igazságot.
- És legalább boldog?
- Nem. Itt omlik össze az egész elmélet.
- Kár - mondta Arthur együttérzően. - Pedig amúgy egész
jó életstílusnak tűnt.
Fehér fény villant fel a falon.
- Gyerünk - mondta Szlartibartfaszt. - Az egerek hívatnak
téged. Bolygónkra érkezésed meglehetős izgalmat okozott.
Ahogy hallom, máris úgy ünneplik, mint a világegyetem
történetének harmadik legvalószínűtlenebb eseményét.
- Mi volt az első kettő?
- Ó, csak sima egybeesés valószínűleg - vetette oda
Szlartibartfaszt. Ajtót nyitott, s várakozóan nézett Arthurra.
Arthur még egyszer körülpillantott, aztán futólag önmagát is
megvizsgálta. Rendetlen, átizzadt ruhájában csütörtök
reggel még a sárban feküdt.
- Én is nagy gondban vagyok az életstílusommal - morogta
magában.
- Tessék? - kérdezte az öregember szelíden.
- Ó, semmi - mondta Arthur. - Csak vicceltem.

31. fejezet
Természetesen köztudott, hogy a fecsegés öl, mégis
olykor lebecsüljük ezt a veszélyt.
Így például amint kimondta Arthur, hogy „Én is nagy

gondban vagyok az életstílusommal”, szív alakú hézag nyílt
a téridő folytonos szerkezetében, és a szavak messzemessze visszarepültek az időben. Csaknem végtelen
távolságot szeltek át a térben, míg egy távoli galaxishoz
értek, ahol különös és harcias lények rettenetes
interstelláris háború küszöbén álltak.
Utoljára ült tárgyalóasztalhoz a két ellenséges vezér.
Halálos csend ereszkedett közéjük, amint a VI’hurgok
parancsnoka, fekete, gyémántokkal kivert harci
rövidnadrágjában, rezzenéstelenül a vele szemben
guggoló, zöld, édeskés gőzfelhőbe burkolózó G’Gugvuntt
vezérre meredt. Mivel háta mögött a csillogó űrcirkálók
milliói alig várták, hogy szórhassák az elektromos halált,
felszólította az alávaló teremtményt, hogy vonja vissza, amit
az az anyjáról mondott.
A lény rezgett émelyítően forrongó gőzében. E pillanatban
suhantak át a konferenciatermen Arthur szavai: „Én is nagy
gondban vagyok az életstílusommal.”
Sajnos a mondat a VI’hurgok nyelvén az elképzelhető
legszörnyűbb sértést jelentette, melyre kizárólag egy több
száz évig tartó háború nyújthat elégtételt.
Idővel persze, miután a pár évezrednyi háború megtizedelte
a galaxisukat, a harcban álló felek rájöttek, hogy szörnyű
félreértés áldozatai. A két szemben álló hadiflotta
egykettőre napirendre tért az egyéb nézeteltérések felett,
hogy nyugodtan megindíthassák közös támadásukat a mi
Galaxisunk ellen, melyet időközben egyértelműen a sértő
megjegyzés forrásaként azonosítottak.
További hosszú évezredek teltek el, míg a félelmetes harci

hajók - átszelvén a kozmikus ürességet - süvöltve
rázúdultak az első, elibük kerülő bolygóra. Ez történetesen
a Föld volt, ahol a méretarányok számításában elkövetett
szarvashiba következtében az egyesült csatahajóflottát
felnyalta egy arra járó kiskutya. Akik az ok és okozat
szövevényes
kölcsönhatását
tanulmányozzák
a
világegyetemben azt állítják, hogy minduntalan ilyen dolgok
történnek velünk, de nem tehetünk ellenük semmit.
- Ilyen az élet - mondják.
Rövid légikocsikázás után Arthur és az öreg
magratheánus egy ajtóhoz értek. Otthagyták a kocsit, és
bementek a váróterembe, melyet üvegtetejű asztalokkal és
átlátszó dobozokban elhelyezett díjakkal zsúfoltak tele. A
szoba túloldalán egy ajtó fölött csaknem azonnal fény villant,
mire beléptek.
- Arthur, biztonságban vagy! - kiáltotta egy hang.
- Igen? - mondta meglepetten Arthur. - Remek.
A gyér világítás miatt eltartott egy ideig, amíg észrevette
Fordot, Trilliant és Zaphodot. Egzotikus fogásokkal,
különleges édességekkel és bizarr gyümölcsökkel
pompásan megterített kerek asztal körül ültek. Tömték a
fejüket.
- Mi történt veletek? - tudakolta Arthur.
- Az van - mondta Zaphod, és egész cubák grillezett
izomnak esett neki - hogy ezek a mi kedves vendéglátóink
elgázosítottak minket, szétcsaptak kissé az agyunkban,
meg általában eléggé furán viselkedtek, úgyhogy most
kárpótlásul meghívtak erre a finom kis ebédre. Nesze -

mondta, és ördögien bűzlő húsdarabot halászott ki az egyik
tálból - kóstold meg ezt a vegai orrszarvú-kotlettet.
Isteni, ha történetesen szereted.
- Vendéglátók? Miféle vendéglátók? Nem látok
semmiféle...
Apró hangocska szólalt meg:
- Isten hozott, földi lény! Tarts velünk.
Arthur körbepillantott, és döbbenten felkiáltott:
- Fuj! Egerek az asztalon!
Kínos csend támadt. Mindenki rosszallóan nézett Arthurra,
aki viszont két fehér egérre meredt. Az állatkák konyakos
pohárra emlékeztető üvegedényben üldögéltek az asztalon.
Aztán Arthur is észbe kapott.
- Ó, sajnálom, nem voltam egészen felkészülve...
- Hadd mutassalak be - mondta Trillian. - Arthur, ő Benji
egér.
- Helló! - intett az egyik egér. Az üvegpohár belső oldalán
valamilyen érzékeny kapcsolótábla lehetett, mert ahogy
Benji egér végigsimította a bajszával, a pohár
előreszökkent egy kicsit.
- Ő pedig Frankie egér.
- Örvendek a szerencsének! - A másik egér is
előreszökkent.
Arthur a száját tátotta.
- De nem...
- De igen - mondta Trillian. - Ők azok az egerek, akiket a
Földről hoztam magammal.
Egyenest Arthur szemébe nézett, s mintha icipicit
lemondóan megvonta volna a vállát.

- Közelebb adnád a reszelt arktureánus Megaszamárhúst? - kérdezte.
Szlartibartfaszt udvariasan köhécselt.
- Ööö... bocsánat.
- Jól van, Szlartibartfaszt, köszönjük - szólt Benji egér
élesen. - Leléphetsz.
- Ó... ööö... hogyne - mondta az öregember némileg
meglepve. - Hát akkor megyek, és folytatom a fjordokat.
- Nos, ami azt illeti, már nem lesz szükség rá - mondta
Frankie egér. - Nagyon úgy néz ki, hogy nem is kell az az új
Föld. - Rózsaszín szemecskéit forgatta. - Elvégre találtunk
egy bennszülöttet, aki néhány másodperccel a katasztrófa
előtt még a Földön volt.
- Micsoda?! - kiáltott fel rémülten Szlartibartfaszt. - Ezt
nem mondhatjátok komolyan! Ezer gleccserem várja, hogy
végiggördülhessen Afrikán!
- Akkor síelj rajtuk egyet, mielőtt szétszeded őket -
tanácsolta fagyosan Frankie egér.
- Síelni! - kiáltott az öregember. - Azok a gleccserek
valódi
műalkotások!
Elegánsan
megfaragott
szegélyvonalak, égre törő jégcsúcsok, fenségesen mély
szakadékok! A legmagasabb művészeten síelni... micsoda
szentségtörő ötlet!
- Köszönjük, Szlartibartfaszt - mondta Benji egér
határozottan. - Majd szólítunk, ha kellesz.
- Igen, uram - felelte az öregember hidegen. - Nagyon
köszönöm a díjat, ég áldjon, földlakó! - fordult Arthurhoz. -
Remélem, összejön az az életstílus.
A társaság többi tagjától kurta bólintással búcsúzott, majd

sarkon fordult, és szomorúan elhagyta a szobát.
Arthur utána bámult. Nem tudta, mit is mondhatna.
- Most pedig - szólt Benji egér - munkára!
Ford és Zaphod koccintottak.
- A munkára! - kiáltották.
- Tessék? - mondta Benji egér.
Ford körülnézett.
- Bocsánat, azt hittem, pohárköszöntő jön.
Az egerek türelmetlenül futkostak fel-alá üveg
szállítójárműveikben. Aztán összeszedték magukat, és
Benji előrébb hajtatott, hogy Arthurhoz szólhasson.
- Nos, földi lény, helyzet a következő. Amint te is tudod, az
utóbbi tízmillió évben többé-kevésbé mi irányítottuk a
bolygótokat, avégett, hogy megtaláljuk azt a szerencsétlen
dolgot, a Végső Kérdést.
- Miért? - kérdezte Arthur élesen.
- Neem... erre már mi is gondoltunk - vágott közbe Frankie
egér - nincs összhangban a válasszal. Miért?
Negyvenkettő. Beláthatod, hogy ez így nem jó!
- Nem - mondta Arthur. - Úgy értem, miért csináltátok?
- Ó, értem már - felelte Frankie. - Nos, hogy egészen
őszinte legyek, talán csak megszokásból. És
tulajdonképpen ez a lényeg. Már tele van a hócipőnk az
egésszel, s hogy azok miatt a nyüves Vogonok miatt elölről
kezdjük az egészet, hát a puszta lehetőségtől is kijön a
sikongató lábrázás. Tiszta szerencse, hogy Benji meg én
befejeztük a saját feladatunkat, és idejében elhagytuk a
bolygót egy kis szabadságra, s hogy azóta szerencsésen
visszamanipuláltuk az utunkat Magratheára a barátaid

révén.
- Magrathea az összekötő kapu a saját dimenziónkhoz -
szólt közbe Benji.
- Ahonnan - folytatta a rágcsálótárs - meglehetősen zsíros
ajánlatot kaptunk arra, hogy szerződjünk el az 5D
pletykarovatához és társalgási sorozatához. Erősen hajlunk
rá, hogy elfogadjuk.
- Én is elfogadnám. Hát te, Ford? - kérdezte Zaphod.
- De mennyire! Repülnék érte, mint a puskagolyó.
Arthur rájuk pillantott, s azon tűnődött hova akarnak
kilyukadni.
- Ehhez azonban eredményre van szükségünk, ugye? -
mondta Frankie.
- Úgy értem, elvileg még mindig szükségünk van a Végső
Kérdésre, ilyen vagy olyan formában.
Zaphod Arthurhoz hajolt.
- Tudod - mondta - ha csak üldögélnek ott a stúdióban, és
lazán megjegyzik, hogy megkapták a Választ az Életre, a
Mindenségre Meg Minden, aztán viszont be kell ismerniük,
hogy Negyvenkettő, akkor a műsor elég kurta lesz. Nem
lenne eldolgozva a poén.
- Valami jól hangzó szöveg kellene nekünk - sóhajtotta
Benji.
- Jól hangzó szöveg? - tört ki Arthur. - Jól hangzó Végső
Kérdés? Két egértől?
Az egerek hátán felborzolódott a szőr.
- A fészkes fotonba - cincogta Frankie. - Éljen az
idealizmus meg az alapkutatás méltósága meg az igazság
keresése is az ő összes formájában, mégis eljön a pillanat,

amikor megsejtjük, hogy ha egyáltalán létezik valódi
igazság, akkor az az, hogy a világegyetem teljes
multidimenziós végtelenségét nyilván egy csürhe mániákus
őrült igazgatja. Ha pedig választhatok, hogy eltöltök-e újabb
tízmillió évet azzal, hogy felfedezem ezt, vagy pedig
egyszerűen felmarkolom a pénzt, és futás, hát akkor
részemről inkább a testmozgás.
- De hát... - Arthur legyintett.
- Hej, földlakó, ide süss! - szólalt meg Zaphod. - Annak a
komputermátrixnak az utolsó generációs terméke vagy,
igaz, és ott is voltál egészen addig, amíg a bolygód meg
nem kapta a magáét, nemde?
- Ööö...
- Az agyad tehát a komputerprogram utolsó előtti
konfigurációjának szerves része - magyarázta Ford is. Úgy
vélte, hogy ez igazán magától értetődő.
- Világos? - sürgette Zaphod.
- Háát... - mondta bizonytalanul Arthur. Még soha életében
nem érezte, hogy bárminek is a szerves része volna. Ez
mindig is zavarta.
- Más szavakkal - mondta Benji, és különleges hajtányát
egyenesen Arthurhoz kormányozta - komoly az esélye
annak, hogy a kérdés kódját az agyad kódja tartalmazza,
úgyhogy meg akarjuk vásárolni tőled.
- Mit, a kérdést? - tudakolta Arthur.
- Igen - felelte Ford és Trillian egyszerre.
- Tenger sok pénzért - tódította Zaphod.
- Nem, nem - mondta Frankie egér -, nekünk az agy kell.
- Micsoda!

- Kinek hiányozna? - érdeklődött Benji.
- Mintha azt mondtátok volna, hogy csak leolvassátok az
agyát. Műszerrel. - Ford is megneheztelt.
- Hát persze. Csak előbb ki kell vennünk. Előkészíteni.
- Beáztatni - fűzte hozzá Benji.
- Felkockázni.
- Köszönöm! - kiabált Arthur. Feldöntötte székét, és
rémülten hátrált az asztaltól.
- Hiszen bármikor pótolhatnánk - nyugtatgatta Benji -, ha
már úgy odavagy érte.
- Hát persze. Kapsz egy elektronikus agyat - biztatta
Frankie. - A legegyszerűbb kis modell is megtenné.
- A legegyszerűbb kis modell? - siránkozott Arthur.
- Hát persze. - Zaphod arcán ördögi vigyor jelent meg. -
Mást se kellene beprogramozni, csak azt, hogy „Micsoda”
meg „Nem értem” meg „Hol a teám?” észre se vennénk,
hogy nem igazi agy.
- Micsoda?! - kiáltotta Arthur, és még messzebb hátrált.
- Na ugye, mit mondtam! - Zaphod felüvöltött fájdalmában,
mert Trillian belerúgott az asztal alatt.
- Én észrevenném - bizonygatta Arthur.
- Dehogy vennéd észre - legyintett Frankie egér - a
programod sem engedné.
Ford az ajtóhoz lépdelt.
- Nézzétek, drágcsálóim - mondta - sajnálom, de
szerintem nem kötünk boltot.
- Márpedig jobb, ha kötünk. - Az egérkórus cincogásából
hirtelen minden kedvesség elpárolgott. A két üvegjármű
apró, sikongató csikordulással felröppent, s a levegőn át

Arthur felé lendült, aki botladozva hátrált, mígnem beszorult
az egyik sarokba. Tehetetlenségében behunyta a szemét.
Trillian kétségbeesetten megragadta a karját, hogy az ajtó
felé cibálja, Zaphod és Ford közben a kilincset rángatták.
Arthur azonban holt teher volt, mintha csak hipnotizálta
volna a levegőből lecsapó kis rágcsálók látványa.
Trillian sikoltozva sürgette, de Arthur csak tátogott.
Még egy rántás. Ford és Zaphod kinyitotta az ajtót. Odakint
meglehetősen csúf fickók kis csoportja várakozott,
föltehetőleg ők lehettek a nehézfiúk Magratheán. Maguk is
visszataszítóak voltak, és a kezükben tartott orvosi
felszerelés sem tette őket vonzóbbá. Támadásba lendültek.
A következő pillanatban tehát Arthurnak lyukat vágnak a
fejébe, Trillian képtelen segíteni neki, Fordot és Zaphodot
pedig mindjárt lerohanja néhány orgyilkos, akik nemcsak
súlycsoportban, hanem fegyverzetben is felülmúlják őket.
Mindent egybevetve hallatlan szerencse, hogy ebben a
pillanatban a bolygó összes riasztóberendezése fülsiketítő
csörömpölésbe kezdett.

32. fejezet
- Veszélyhelyzet! Riadó! - harsogták a harsonák egész
Magratheán. - A bolygón ellenséges űrhajó landolt.
Fegyveres behatolók az A8 szektorban. Mindenki a
védelmi álláspontokra!
A két egér bosszúsan szaglászta az üvegjárművek
szétszóródott cserepeit.
- A fene aki megette! - morogta Frankie egér. - Ekkora

felhajtást vacak két font földi agy miatt! - Körbekörbe
futkosott, rózsaszínű szemei villogtak, szép fehér bundáján
szikrázva meredt fel a szőr.
- Csak egyet tehetünk - mondta Benji lekuporodva, és
elgondolkozva simogatta a bajszát. - Próbáljunk meg
hamisítani egy kérdést. Találjunk ki valamit, ami
elfogadhatóan hangzik.
- Rázós - mondta Frankie. Eltűnődött. - Figyelj! Ha
feldobjuk, sárga, ha leesik, veszélyes. Mi az?
Benji elgondolkodott.
- Nem jó - mondta. - Nem illik a válaszhoz.
Hallgatásba merültek.
- Na jó - szólalt meg Benji. - Mennyi hatszor hét?
- Ez se jó. Nagyon szájbarágós - mondta Frankie.
- Nem tartaná fenn a csőcselék érdeklődését.
Megint törték a fejüket.
Most Frankie-n volt a sor.
- Van egy ötletem. Hány fülünk kell legyen, hogy halljuk, ha
bömbölve zúg a nép?(4)
- Ó! - mondta Benji. - aha, ez ígéretesen hangzik. -
Próbálgatta egy kicsit a mondatot. - Igen - mondta - ez
kitűnő. Rendkívül jelentőségteljesnek tűnik, anélkül hogy
leragadna holmi értelmes jelentésnél. Hány fülünk kell
legyen, hogy halljuk? Éppen negyvenkettő. Kitűnő, kitűnő!
Jól kibabrálunk velük. Frankie, csillagom, megcsináltuk a
szerencsénket!
Gyors diadaltáncot lejtettek izgalmukban.
Mellettük a földön néhány meglehetősen csúf fickó hevert,
akiket súlyos tervezési díjakkal fejbe csapdostak.

Fél mérfölddel távolabb négy alak dübörgött végig egy
folyosón, kiutat keresve. Tágas, szellős Komputerterembe
érkeztek. Vadul körbepillantottak.
- Szerinted merre, Zaphod? - kérdezte Ford.
- Első megközelítésre aszondom, erre - azzal Zaphod
végigrohant a fal és egy komputertömb között.
Ahogy a többiek utána eredtek, Zaphod megtorpant, mert
az orra előtt becsapódó Durr-O-Dum energiatöltet
megolvasztotta kissé a falat.
Felüvöltött egy kézi hangosbeszélő:
- Oké, Beeblebrox, ne moccanj! Be vagy kerítve!
- Zsaruk! - szisszent fel Zaphod, és leguggolva
megpördült. - Van még kedved tippelni, Ford?
- Oké, erre - mondta Ford. Mind a négyen végigvágtattak
két komputersor közt a folyosón.
A folyosó végén állig felfegyverzett figura jelent meg
űrruhában, kezében rossz külsejű Durr-O-Dum puskával.
- Nem akarunk lelőni, Beeblebrox! - kiáltotta.
- Részemről rendben! - kiáltotta Zaphod, és fejest ugrott
két adatfeldolgozó egység közé. A többiek utána faroltak.
- Ketten vannak - mondta Trillian. - Sarokba szorítottak.
Ferdén bepréselődtek egy adatbank és a fal közé.
Lélegzet-visszafojtva vártak.
A levegőt hirtelen felrobbantották az energiatöltetek, ahogy
a két zsaru egyszerre nyitott tüzet.
- Hé, ezek lőnek ránk! - duzzogta Arthur, és gombóccá
gömbölyödött.
- Mintha azt mondták volna, hogy nem akarnak lőni ránk...
- Én is úgy hallottam - jegyezte meg Ford.

Egy veszélyes pillanatra Zaphod kidugta a fejét.
- Hé! Mintha azt mondtátok volna, hogy nem akartok lőni
ránk!
Vártak.
Kisvártatva megszólalt egy hang:
- Nehéz zsarunak lenni.
- Mit mondott? - kérdezte Ford döbbenten.
- Azt mondta, hogy nehéz zsarunak lenni.
- Ez mégiscsak az ő problémája, nem?
- Szerintem is.
Ford kikiabált:
- Hej, ide figyeljetek! Éppen elég baj az nekünk, hogy itt
lövöldöztök ránk, úgyhogy azt hiszem, könnyebb volna, ha
legalább a saját problémáitokkal békén hagynátok!
Újabb szünet, aztán megszólalt a hangosbeszélő:
- Na, ide figyelj, te fickó! Csak azt ne hidd, hogy holmi
ostoba, szűkagyú, durrogtató idiótákkal van dolgod,
akiknek az alacsony homlokukba lóg a hajuk, kicsi
disznószemük van, és nem tudják, mi fán terem a
társalgás! Mi igenis két intelligens, figyelmes fickó
vagyunk, és biztos kedvelnétek bennünket, ha barátilag
találkoznánk! Eszem ágában sincs, hogy mindenfelé csak
lelődözzem az embereket, aztán meg ezzel kérkedjek az
űrcsavargók tetves csehóiban, mint egypár zsaru, akit
ismerek! Én lelődözöm mindenfelé az embereket, de utána
órákon át siránkozom róla a barátnőmnek!
- Én meg regényeket írok - sopánkodott a másik zsaru is.
- Eddig egy se jelent meg, úgyhogy ne is csodálkozzatok,
ha iszonyuúan pocsék a kedvem!

Ford szemei kigúvadtak.
- Miféle zsaruk ezek? - kérdezte.
- Nemtom - felelte Zaphod. - Asszem, jobban bírtam őket,
amikor lőttek.
- Szóval kijöttök onnan szép nyugodtan - kiáltott az egyik
zsaru - vagy inkább füstöljünk ki benneteket?!
- Ti melyiket választanátok? - kiabált vissza Ford.
A következő ezredmásodpercben a levegő kezdett
porhanyósra sülni körülöttük, ahogy az egyik Durr-O-Dum
töltet a másik után csapódott be a fedezékül szolgáló
számítógépkonzolba. A tűzijáték hosszú másodperceken át
elviselhetetlen
intenzitással
folytatódott.
Amikor
abbamaradt, és a visszhangok is elhaltak, néhány
másodpercig szinte teljes volt a csönd.
- Ott vagytok még?! - kiáltott az egyik zsaru.
- Igen! - kiabálták vissza.
- Egyáltalán nem élveztük a dolgot! - ordította a másik
zsaru.
- Vettük észre - méltatlankodott Ford.
- Most pedig ide figyelj, Beeblebrox, és ajánlom, hogy jól
figyelj!
- Miért?! - kiáltott vissza Zaphod.
- Azért - harsogott a zsaru - mert amit most mondok, az
nagyon intelligens lesz, egész érdekes és kifejezetten
humánus! Szóval... vagy mindannyian megadjátok
magatokat, hogy összeverhessünk titeket egy kicsit, bár
természetesen nem nagyon, mert határozottan ellenezzük a
fölösleges erőszakot, vagy pedig felrobbantjuk ezt az
egész bolygót meg esetleg még egyet-kettőt, amiket

kiszúrtunk magunknak idejövet.
- De hisz ez őrület! - háborgott Trillian. - Csak nem
tennétek ilyet!
- De még mennyire, hogy megtennénk! - rikoltotta a zsaru.
- Ugye, megtennénk? - kérdezte a társát.
- Hát persze. Nem is tehetnénk mást! - ordította
helybenhagyólag a másik.
- De miért? - tudakolta Trillian.
- Mert vannak dolgok, amiket akkor is meg kell tenni. Ha
az ember felvilágosult, liberális zsaru, aki mindent tud az
érzékenységről meg minden.
- Tudja fene, én valahogy nem hiszek ezeknek - morogta
Ford.
Az egyik rendőr átkiabált a másiknak:
- Lőjük még egy darabig őket?!
- Hogyne, miért ne?
Újra megindult az elektromos zárótűz.
A hő és a zaj fantasztikus szintre nőtt. A számítógép pultja
lassan széthullott. Az eleje csaknem teljesen megolvadt, a
fémolvadék vaskos patakokban kacskaringózott hátrafelé,
ahol a menekülők lapultak.
Összegömbölyödve várták a véget.

33. fejezet
A vég azonban csak nem jött; legalábbis egyenlőre
nem.
A zárótűz hirtelen abbamaradt, a rákövetkező mély csöndet
fojtott gurgulázás és hörgés zavarta meg.

A négy ostromlott egymásra meredt.
- Mi történt? - kérdezte Arthur.
- Abbahagyták - mondta Zaphod, és vállat vont.
- Miért?
- Nemtom. Akarsz kimenni, hogy megkérdezd tőlük?
- Nem.
Tovább vártak.
- Helló! - kiáltott ki Ford.
Semmi.
- Rejtély.
- Lehet, hogy csapda.
- Nincs annyi eszük.
- Kik voltak ezek az útonállók?
- Nemtom.
Még néhány másodpercig vártak.
- Jó - mondta Ford. - Megyek, körülnézek.
A többiekre pillantott.
- Senki sem akar szólni, hogy Nem, te nem teheted meg,
hadd menjek inkább én?
A többiek a fejüket rázták.
- Nna jó - Ford felállt.
Egy pillanatig semmi sem történt.
Aztán, egy vagy két másodperc elteltével, ugyanez
folytatódott. Ford átpislogott az égő komputer fölött
kavargó füstfelhőn.
Kióvakodott a nyílt térségbe.
Még mindig nem történt semmi.
Fordtól húsz méterre a füstben felsejlett az egyik zsaru
űrruhás alakja. Úgy hevert a padlón, mint egy rongycsomó.

A másik zsaru az ellenkező irányban feküdt. Senki más
nem látszott.
Ford ezt módfelett különösnek vélte.
Lassan, félénken megindult az első zsaru felé. Odaért. A
zsaru továbbra is bizalomgerjesztő mozdulatlanságban
feküdt: Akkor is bizalomgerjesztően mozdulatlan maradt,
amikor Ford rátette a lábát a Durr-O-Dum puskára, mely a
zsaru elernyedt kezében lógott.
Ford lehajolt, és felkapta a fegyvert. A zsaru ezt sem
kifogásolta. Szemlátomást halott volt.
A tetemet szemrevételezve Ford megállapította, hogy a
zsaru a Blagulon Kappa metánt lélegző életformájának
képviselője, akinek Magrathea vékony, oxigéntartalmú
légkörében űrruhára van szüksége az életben maradáshoz.
Hátizsákjában az életfenntartó rendszer miniatűr
komputere, úgy látszik, váratlanul felrobbant.
Ford hökkenten topogott ide-oda. Ezeket a mini
űrruhakomputereket általában a fedélzeti számítógép
működteti, melyekkel közvetlen Szub-Éta kapcsolatban
állnak. Az ilyen rendszerek minden helyzetben hibátlanul
működnek, kivéve a visszacsatolás totális gátoltságát, ez
viszont gyakorlatilag nem fordul elő.
Ford a másik zsaruhoz rohant. Ugyanaz a
megmagyarázhatatlan dolog történt vele is, feltehetőleg
ugyanakkor.
Odahívta a többieket is, akik éppúgy megdöbbentek, mint
Ford, de nem óhajtották behatóbban tanulmányozni az
esetet.
- Húzzunk kifelé ebből a lyukból - mondta Zaphod. - Még

ha itt is van az a valami, amit állítólag keresek, akkor sem
vagyok rá kíváncsi. - Felragadta a másik Durr-O-Dum
puskát, szétlőtt egy teljesen ártalmatlan könyvelőgépet, és
kirohant a folyosóra, nyomában a többiekkel. Hajszál híján
szétlőtte a légikocsit is, mely néhány méterrel odébb várt
rájuk.
A kocsi üres volt, de Arthur ráismert Szlartibartfaszt
járművére.
Szlartibartfaszt üzenetet is hagyott a szegényes műszerfal
egyik részére tűzve. A papírlapra rajzolt nyíl az egyik
gombra mutatott.
Az üzenet így szólt: Szerintem ezt a gombot kéne
megnyomni.

34. fejezet
A légikocsi az R17-et meghaladó sebességgel
keresztülröpítette a társaságot az acélalagutakon, ki a
bolygó ellenszenves felszínére, melyet az újabb hajnal
ködös fénye borított. Rémes szürke fény darvadozott a
tájon.
Az R a gyorsaság mértékegysége, az az ésszerű utazási
sebesség, mely az egészség és a szellemi jólét függvénye,
mondjuk legfeljebb öt perc késéssel. Nyilvánvaló tehát,
hogy R a körülményektől függő, rendkívül változékony érték,
mivel az első két tényező nem csupán az abszolút
értelemben vett sebességtől függ, hanem attól is, hogy az
utas tisztában van a harmadik tényezővel. Az egyenletet
hallatlan nyugalommal kell kezelni, különben az eredménye

nagyfokú feszültség, fekély, sőt halál lehet.
Az R17 nem egyértelmű sebesség ugyan, de nyilvánvalóan
túl nagy.
A légikocsi R17-tel és még gyorsabban fúrta át magát a
levegőn, majd kitette utasait az Arany Szív mellett. Az
űrhajó mereven állt a fagyos földön, mint a fehérített csont.
A légikocsi sietősen visszafordult és elillant, amerről jött,
saját fontos ügyeit intézendő.
A menekülők borzongva nézték a hajót.
Egy másik is állt mellette.
A rendőrségi járőrhajó volt a Blagulon Kappáról, dudoros,
cápa alakú jószág, palazöld oldalát változatos méretű és
ridegségű fekete betűkkel kenték össze. A felirat arról
tájékoztatta az érdeklődőt, hogy honnan jött a hajó, melyik
rendőrségi körzethez tartozik, és hová kell csatlakoztatni az
energiatápvezetéket.
Természetellenesen sötétnek és csöndesnek látszott, és
ezt nem indokolhatta, hogy kétfőnyi személyzete holtan
hever egy füsttel teli kamrában, néhány mérföldre a felszín
alatt. Ez is a megmagyarázhatatlan és meghatározhatatlan
dolgok közé tartozik: de néha megérezni, ha egy hajó
tökéletesen halott.
Ford is megérezte, és szerfölött rejtélyesnek találta. A
látszat szerint a két rendőr meg a hajójuk spontán
meghaltak. Ford tapasztalatai szerint a világegyetem
egyszerűen nem így működik.
A többiek is érezték, hogy meghalt a hajó, ám ennél sokkal
jobban érezték a maró hideget, és a kíváncsiság teljes
hiányától gyötörve igyekeztek vissza az Arany Szívbe.

Ford hátramaradt, hogy szemrevételezze a Blagulon hajót.
Útközben csaknem hasra vágódott a mozdulatlan
acéltestben, mely arccal lefelé borulva hevert a porban.
- Marvin! - kiáltotta. - Mit csinálsz itt?
- Ne érezd kötelességednek, kérlek, hogy tudomást végy
rólam - hangzott a fojtott válasz.
- Mégis, hogy érzed magad, acélember? - kérdezte Ford.
- Nagyon lehangoltan.
- Miért, mi újság?
- Nem tudom - mondta Marvin. - Nem olvasom a lapokat.
- Miért fekszel arccal a porban? - Ford vacogva leguggolt
a robot mellé.
- Mert remek módszer arra, hogy pocsékul érezzük
magunkat - mondta Marvin. - Ne is tegyél úgy, mintha
beszélni akarnál velem, tudom, hogy gyűlölsz.
- Dehogy.
- De igen, mindenki gyűlöl engem. Hozzátartozik a
világegyetem természetéhez. Elég, ha megszólalok, már
gyűlölnek. Még a robotok is gyűlölnek. Ha volnál olyan
kedves, és fütyülnél rám, azt hiszem, szépen odébbállnék.
Azzal feltápászkodott, és duzzogva hátat fordított.
- Az a hajó is gyűlölt engem - mondta leverten, és a
járőrhajó felé bökött.
- Az a hajó? - kérdezte Ford hirtelen izgalommal. - Te
tudod, mi történt vele?
- Gyűlölt engem, mert beszéltem hozzá.
- Beszéltél hozzá?! - kiáltott fel Ford. - Hogyhogy beszéltél
hozzá?
- Egyszerű. Nagyon unatkoztam, és kedvetlen voltam,

úgyhogy odamentem, és csatlakoztattam magam a külső
komputerbemenetre.
Hosszasan
beszéltem
a
komputerhez, és elmagyaráztam neki a világegyetemről
alkotott véleményemet - mondta Marvin.
- Erre mi történt? - faggatta Ford.
- Öngyilkosságot követett el - felelte Marvin, és
visszacaplatott az Arany Szívhez.

35. fejezet
Aznap éjjel, miközben az Arany Szív azon fáradozott,
hogy minél több fényévet gyűjtsön önmaga és a Lófej Köd
közé, Zaphod a parancsnoki hídon lebzselt a pálma alatt,
és bőkezűen mért Pángalaktikus Gégepukkasztódózisokkal igyekezett formába pofozni az agyát. Ford és
Trillian az egyik sarokban az életet s az ebből levezethető
kérdéseket vitatták meg, Arthur pedig ágyba bújt, hogy
átlapozza Ford könyvét, a GALAXIS Útikalauzt. Úgy vélte,
ha már a Galaxisban kell élnie, legfőbb ideje, hogy
egyetmást megtudjon felőle.
Az alábbi tételre bukkant:
„A jelek szerint valamennyi fontosabb Galaktikus
Civilizáció
Története
három különálló
és
jól
megkülönböztethető szakaszon megy keresztül: a Túlélés,
a Kíváncsiság és a Kifinomultság szakaszain, melyeket a
Hogyan, Miért és a Hol fázisainak is neveznek.
Az első szakaszt például a következő kérdés jellemzi:
Hogyan szerzünk ételt?
A másodikat ez:

Miért eszünk?
A harmadikat ez:
Hol vacsorázunk ma?”
Nem jutott tovább az olvasásban, mert megcsörrent a
fedélzeti telefon.
- Hej, földlakó, te vagy az? Éhes vagy, kölök? - tudakolta
Zaphod.
- Ööö, hát igen, csipegetnék, azt hiszem - felelte Arthur.
- Oké, bogaram, kapaszkodj! - mondta Zaphod. -
Bekapunk valamit az Univerzum Pereme Étteremben...